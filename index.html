<!DOCTYPE html>
<html>
<head>
<meta charset="UTF-8">
<style>
table{
border-collapse: collapse;
width: 100%;
text-align: center;
}
th, td{
/* text-align: left; */
padding: 8px;
}
tr:nth-child(even){
background-color: #fafafa;
}
th{
background-color: #7799AA;
color: white;
}
</style>
<script src="https://zt15242.github.io/js/day01/js/jquery-3.3.1.min.js" type="text/javascript" charset="utf-8"></script>
<script type="text/javascript">
	$(function () {
		$("tr td:eq(1)").css("width","100px");
		$("tr td:eq(2)").css("width","80px");
	})
</script>
</head>
<body>
<table border="1">
<tr><th>id</th><th>title</th><th>dynasty</th><th>author</th><th>content</th><th>category</th></tr>
<tr><td>4607</td><td>江南</td><td>〔两汉〕</td><td>汉乐府</td><td>江南可采莲，莲叶何田田。鱼戏莲叶间。 鱼戏莲叶东，鱼戏莲叶西，鱼戏莲叶南，鱼戏莲叶北。</td><td>小学古诗文</td></tr>
<tr><td>4608</td><td>画</td><td>〔唐代〕</td><td>王维</td><td>远看山有色，近听水无声。 春去花还在，人来鸟不惊。</td><td>小学古诗文</td></tr>
<tr><td>4609</td><td>咏鹅</td><td>〔唐代〕</td><td>骆宾王</td><td>鹅，鹅，鹅，曲项向天歌。 白毛浮绿水，红掌拨清波。</td><td>小学古诗文</td></tr>
<tr><td>4610</td><td>悯农二首·其二</td><td>〔唐代〕</td><td>李绅</td><td>锄禾日当午，汗滴禾下土。 谁知盘中餐，粒粒皆辛苦？</td><td>小学古诗文</td></tr>
<tr><td>4611</td><td>古朗月行(节选)</td><td>〔唐代〕</td><td>李白</td><td>小时不识月，呼作白玉盘。 又疑瑶台镜，飞在青云端。</td><td>小学古诗文</td></tr>
<tr><td>4612</td><td>风</td><td>〔唐代〕</td><td>李峤</td><td>解落三秋叶，能开二月花。 过江千尺浪，入竹万竿斜。</td><td>小学古诗文</td></tr>
<tr><td>4613</td><td>静夜思</td><td>〔唐代〕</td><td>李白</td><td>床前明月光，疑是地上霜。 举头望明月，低头思故乡。</td><td>小学古诗文</td></tr>
<tr><td>4614</td><td>人之初</td><td>〔宋代〕</td><td>王应麟</td><td>人之初，性本善。 性相近，习相远。 苟不教，性乃迁。 教之道，贵以专。 子不学，非所宜。 幼不学，老何为。 玉不琢，不成器。 人不学，不知义。</td><td>小学古诗文</td></tr>
<tr><td>4615</td><td>池上</td><td>〔唐代〕</td><td>白居易</td><td>小娃撑小艇，偷采白莲回。 不解藏踪迹，浮萍一道开。</td><td>小学古诗文</td></tr>
<tr><td>4616</td><td>小池</td><td>〔宋代〕</td><td>杨万里</td><td>泉眼无声惜细流，树阴照水爱晴柔。 小荷才露尖尖角，早有蜻蜓立上头。</td><td>小学古诗文</td></tr>
<tr><td>4617</td><td>春晓</td><td>〔唐代〕</td><td>孟浩然</td><td>春眠不觉晓，处处闻啼鸟。 夜来风雨声，花落知多少。</td><td>小学古诗文</td></tr>
<tr><td>4618</td><td>赠汪伦</td><td>〔唐代〕</td><td>李白</td><td>李白乘舟将欲行，忽闻岸上踏歌声。 桃花潭水深千尺，不及汪伦送我情。</td><td>小学古诗文</td></tr>
<tr><td>4619</td><td>寻隐者不遇 / 孙革访羊尊师诗</td><td>〔唐代〕</td><td>贾岛</td><td>松下问童子，言师采药去。 只在此山中，云深不知处。</td><td>小学古诗文</td></tr>
<tr><td>4620</td><td>画鸡</td><td>〔明代〕</td><td>唐寅</td><td>头上红冠不用裁，满身雪白走将来。(裁 一作：戴) 平生不敢轻言语，一叫千门万户开。</td><td>小学古诗文</td></tr>
<tr><td>4621</td><td>登鹳雀楼</td><td>〔唐代〕</td><td>王之涣</td><td>白日依山尽，黄河入海流。 欲穷千里目，更上一层楼。</td><td>小学古诗文</td></tr>
<tr><td>4622</td><td>望庐山瀑布</td><td>〔唐代〕</td><td>李白</td><td>日照香炉生紫烟，遥看瀑布挂前川。 飞流直下三千尺，疑是银河落九天。</td><td>小学古诗文</td></tr>
<tr><td>4623</td><td>夜宿山寺</td><td>〔唐代〕</td><td>李白</td><td>危楼高百尺，手可摘星辰。 不敢高声语，恐惊天上人。</td><td>小学古诗文</td></tr>
<tr><td>4624</td><td>敕勒歌</td><td>〔南北朝〕</td><td>乐府诗集</td><td>敕勒川，阴山下。 天似穹庐，笼盖四野， 天苍苍，野茫茫，风吹草低见牛羊。</td><td>小学古诗文</td></tr>
<tr><td>4625</td><td>梅花</td><td>〔宋代〕</td><td>王安石</td><td>墙角数枝梅，凌寒独自开。 遥知不是雪，为有暗香来。</td><td>小学古诗文</td></tr>
<tr><td>4626</td><td>小儿垂钓</td><td>〔唐代〕</td><td>胡令能</td><td>蓬头稚子学垂纶，侧坐莓苔草映身。 路人借问遥招手，怕得鱼惊不应人。</td><td>小学古诗文</td></tr>
<tr><td>4627</td><td>江雪</td><td>〔唐代〕</td><td>柳宗元</td><td>千山鸟飞绝，万径人踪灭。 孤舟蓑笠翁，独钓寒江雪。</td><td>小学古诗文</td></tr>
<tr><td>4628</td><td>村居</td><td>〔清代〕</td><td>高鼎</td><td>草长莺飞二月天，拂堤杨柳醉春烟。 儿童散学归来早，忙趁东风放纸鸢。</td><td>小学古诗文</td></tr>
<tr><td>4629</td><td>咏柳 / 柳枝词</td><td>〔唐代〕</td><td>贺知章</td><td>碧玉妆成一树高，万条垂下绿丝绦。 不知细叶谁裁出，二月春风似剪刀。</td><td>小学古诗文</td></tr>
<tr><td>4630</td><td>晓出净慈寺送林子方</td><td>〔宋代〕</td><td>杨万里</td><td>毕竟西湖六月中，风光不与四时同。 接天莲叶无穷碧，映日荷花别样红。</td><td>小学古诗文</td></tr>
<tr><td>4631</td><td>绝句</td><td>〔唐代〕</td><td>杜甫</td><td>两个黄鹂鸣翠柳，一行白鹭上青天。 窗含西岭千秋雪，门泊东吴万里船。</td><td>小学古诗文</td></tr>
<tr><td>4632</td><td>草 / 赋得古原草送别</td><td>〔唐代〕</td><td>白居易</td><td>离离原上草，一岁一枯荣。 野火烧不尽，春风吹又生。 远芳侵古道，晴翠接荒城。 又送王孙去，萋萋满别情。</td><td>小学古诗文</td></tr>
<tr><td>4633</td><td>悯农二首·其一</td><td>〔唐代〕</td><td>李绅</td><td>春种一粒粟，秋收万颗子。 四海无闲田，农夫犹饿死。</td><td>小学古诗文</td></tr>
<tr><td>4634</td><td>舟夜书所见</td><td>〔清代〕</td><td>查慎行</td><td>月黑见渔灯，孤光一点萤。 微微风簇浪，散作满河星。</td><td>小学古诗文</td></tr>
<tr><td>4635</td><td>山行</td><td>〔唐代〕</td><td>杜牧</td><td>远上寒山石径斜，白云生处有人家。(生处 一作：深处) 停车坐爱枫林晚，霜叶红于二月花。</td><td>小学古诗文</td></tr>
<tr><td>4636</td><td>赠刘景文</td><td>〔宋代〕</td><td>苏轼</td><td>荷尽已无擎雨盖，菊残犹有傲霜枝。 一年好景君须记，最是橙黄橘绿时。(最是 一作：正是)</td><td>小学古诗文</td></tr>
<tr><td>4637</td><td>夜书所见</td><td>〔宋代〕</td><td>叶绍翁</td><td>萧萧梧叶送寒声，江上秋风动客情。 知有儿童挑促织，夜深篱落一灯明。</td><td>小学古诗文</td></tr>
<tr><td>4638</td><td>望天门山</td><td>〔唐代〕</td><td>李白</td><td>天门中断楚江开，碧水东流至此回。 两岸青山相对出，孤帆一片日边来。</td><td>小学古诗文</td></tr>
<tr><td>4639</td><td>饮湖上初晴后雨</td><td>〔宋代〕</td><td>苏轼</td><td>水光潋滟晴方好，山色空蒙雨亦奇。 欲把西湖比西子，淡妆浓抹总相宜。</td><td>小学古诗文</td></tr>
<tr><td>4640</td><td>望洞庭</td><td>〔唐代〕</td><td>刘禹锡</td><td>湖光秋月两相和，潭面无风镜未磨。 遥望洞庭山水翠，白银盘里一青螺。(山水翠 一作：山水色)</td><td>小学古诗文</td></tr>
<tr><td>4641</td><td>司马光砸缸</td><td>〔宋代〕</td><td>佚名</td><td>群儿戏于庭，一儿登瓮，足跌没水中，众皆弃去。光持石击瓮破之，水迸，儿得活。</td><td>小学古诗文</td></tr>
<tr><td>4642</td><td>所见</td><td>〔清代〕</td><td>袁枚</td><td>牧童骑黄牛，歌声振林樾。 意欲捕鸣蝉，忽然闭口立。</td><td>小学古诗文</td></tr>
<tr><td>4643</td><td>早发白帝城 / 白帝下江陵</td><td>〔唐代〕</td><td>李白</td><td>朝辞白帝彩云间，千里江陵一日还。 两岸猿声啼不住，轻舟已过万重山。</td><td>小学古诗文</td></tr>
<tr><td>4644</td><td>采莲曲</td><td>〔唐代〕</td><td>王昌龄</td><td>荷叶罗裙一色裁，芙蓉向脸两边开。 乱入池中看不见，闻歌始觉有人来。</td><td>小学古诗文</td></tr>
<tr><td>4645</td><td>绝句</td><td>〔唐代〕</td><td>杜甫</td><td>迟日江山丽，春风花草香。 泥融飞燕子，沙暖睡鸳鸯。</td><td>小学古诗文</td></tr>
<tr><td>4646</td><td>惠崇春江晚景</td><td>〔宋代〕</td><td>苏轼</td><td>竹外桃花三两枝，春江水暖鸭先知。 蒌蒿满地芦芽短，正是河豚欲上时。</td><td>小学古诗文</td></tr>
<tr><td>4647</td><td>三衢道中</td><td>〔宋代〕</td><td>曾几</td><td>梅子黄时日日晴，小溪泛尽却山行。 绿阴不减来时路，添得黄鹂四五声。</td><td>小学古诗文</td></tr>
<tr><td>4648</td><td>守株待兔</td><td>〔先秦〕</td><td>韩非子·五蠹</td><td>宋人有耕者。田中有株。兔走触株，折颈而死。因释其耒而守株，冀复得兔。兔不可复得，而身为宋国笑。</td><td>小学古诗文</td></tr>
<tr><td>4649</td><td>元日</td><td>〔宋代〕</td><td>王安石</td><td>爆竹声中一岁除，春风送暖入屠苏。 千门万户曈曈日，总把新桃换旧符。</td><td>小学古诗文</td></tr>
<tr><td>4650</td><td>清明</td><td>〔唐代〕</td><td>杜牧</td><td>清明时节雨纷纷，路上行人欲断魂。 借问酒家何处有？牧童遥指杏花村。</td><td>小学古诗文</td></tr>
<tr><td>4651</td><td>九月九日忆山东兄弟</td><td>〔唐代〕</td><td>王维</td><td>独在异乡为异客，每逢佳节倍思亲。 遥知兄弟登高处，遍插茱萸少一人。</td><td>小学古诗文</td></tr>
<tr><td>4652</td><td>忆江南</td><td>〔唐代〕</td><td>白居易</td><td>江南好，风景旧曾谙。日出江花红胜火，春来江水绿如蓝。能不忆江南？</td><td>小学古诗文</td></tr>
<tr><td>4653</td><td>滁州西涧</td><td>〔唐代〕</td><td>韦应物</td><td>独怜幽草涧边生，上有黄鹂深树鸣。 春潮带雨晚来急，野渡无人舟自横。</td><td>小学古诗文</td></tr>
<tr><td>4654</td><td>大林寺桃花</td><td>〔唐代〕</td><td>白居易</td><td>人间四月芳菲尽，山寺桃花始盛开。 长恨春归无觅处，不知转入此中来。</td><td>小学古诗文</td></tr>
<tr><td>4655</td><td>暮江吟</td><td>〔唐代〕</td><td>白居易</td><td>一道残阳铺水中，半江瑟瑟半江红。 可怜九月初三夜，露似真珠月似弓。</td><td>小学古诗文</td></tr>
<tr><td>4656</td><td>题西林壁</td><td>〔宋代〕</td><td>苏轼</td><td>横看成岭侧成峰，远近高低各不同。 不识庐山真面目，只缘身在此山中。</td><td>小学古诗文</td></tr>
<tr><td>4657</td><td>雪梅</td><td>〔宋代〕</td><td>卢钺</td><td>梅雪争春未肯降，骚人阁笔费评章。 梅须逊雪三分白，雪却输梅一段香。</td><td>小学古诗文</td></tr>
<tr><td>4658</td><td>精卫填海</td><td>〔先秦〕</td><td>佚名</td><td>　　炎帝之少女，名曰女娃。女娃游于东海，溺而不返，故为精卫，常衔西山之木石，以堙于东海。</td><td>小学古诗文</td></tr>
<tr><td>4659</td><td>出塞</td><td>〔唐代〕</td><td>王昌龄</td><td>秦时明月汉时关，万里长征人未还。 但使龙城飞将在，不教胡马度阴山。</td><td>小学古诗文</td></tr>
<tr><td>4660</td><td>凉州词</td><td>〔唐代〕</td><td>王翰</td><td>葡萄美酒夜光杯，欲饮琵琶马上催。 醉卧沙场君莫笑，古来征战几人回？</td><td>小学古诗文</td></tr>
<tr><td>4661</td><td>夏日绝句</td><td>〔宋代〕</td><td>李清照</td><td>生当作人杰，死亦为鬼雄。 至今思项羽，不肯过江东。</td><td>小学古诗文</td></tr>
<tr><td>4662</td><td>王戎不取道旁李</td><td>〔南北朝〕</td><td>佚名</td><td>王戎七岁，尝与诸小儿游。看道边李树多子折枝，诸儿竞走取之，唯戎不动。人问之，答曰：“树在道边而多子，此必苦李。”取之，信然。</td><td>小学古诗文</td></tr>
<tr><td>4663</td><td>鹿柴</td><td>〔唐代〕</td><td>王维</td><td>空山不见人，但闻人语响。 返景入深林，复照青苔上。</td><td>小学古诗文</td></tr>
<tr><td>4664</td><td>嫦娥</td><td>〔唐代〕</td><td>李商隐</td><td>云母屏风烛影深，长河渐落晓星沉。 嫦娥应悔偷灵药，碧海青天夜夜心。</td><td>小学古诗文</td></tr>
<tr><td>4665</td><td>别董大</td><td>〔唐代〕</td><td>高适</td><td>千里黄云白日曛，北风吹雁雪纷纷。 莫愁前路无知己，天下谁人不识君。</td><td>小学古诗文</td></tr>
<tr><td>4666</td><td>四时田园杂兴·其二十五</td><td>〔宋代〕</td><td>范成大</td><td>梅子金黄杏子肥，麦花雪白菜花稀。 日长篱落无人过，惟有蜻蜓蛱蝶飞。(惟 通：唯)</td><td>小学古诗文</td></tr>
<tr><td>4667</td><td>宿新市徐公店</td><td>〔宋代〕</td><td>杨万里</td><td>篱落疏疏一径深，树头新绿未成阴。(新绿 一作：花落) 儿童急走追黄蝶，飞入菜花无处寻。</td><td>小学古诗文</td></tr>
<tr><td>4668</td><td>清平乐·村居</td><td>〔宋代〕</td><td>辛弃疾</td><td>茅檐低小，溪上青青草。醉里吴音相媚好，白发谁家翁媪？ 大儿锄豆溪东，中儿正织鸡笼。最喜小儿亡赖，溪头卧剥莲蓬。(亡 同：无)</td><td>小学古诗文</td></tr>
<tr><td>4669</td><td>芙蓉楼送辛渐</td><td>〔唐代〕</td><td>王昌龄</td><td>寒雨连江夜入吴，平明送客楚山孤。 洛阳亲友如相问，一片冰心在玉壶。</td><td>小学古诗文</td></tr>
<tr><td>4670</td><td>塞下曲</td><td>〔唐代〕</td><td>卢纶</td><td>月黑雁飞高，单于夜遁逃。 欲将轻骑逐，大雪满弓刀。</td><td>小学古诗文</td></tr>
<tr><td>4671</td><td>墨梅</td><td>〔元代〕</td><td>王冕</td><td>我家洗砚池头树，朵朵花开淡墨痕。(我家 一作：吾家；朵朵 一作：个个) 不要人夸好颜色，只留清气满乾坤。(好颜色 一作：颜色好)</td><td>小学古诗文</td></tr>
<tr><td>4672</td><td>囊萤夜读</td><td>〔唐代〕</td><td>佚名</td><td>　　胤恭勤不倦，博学多通。家贫不常得油，夏月则练囊盛数十萤火以照书，以夜继日焉。</td><td>小学古诗文</td></tr>
<tr><td>4673</td><td>铁杵成针</td><td>〔宋代〕</td><td>祝穆</td><td>磨针溪，在象耳山下。世传李太白读书山中，未成，弃去。过是溪，逢老媪方磨铁杵。问之，曰：“欲作针。”太白感其意，还卒业。</td><td>小学古诗文</td></tr>
<tr><td>4674</td><td>卜算子·咏梅</td><td>〔近现代〕</td><td>毛泽东</td><td>读陆游咏梅词，反其意而用之。 风雨送春归，飞雪迎春到。已是悬崖百丈冰，犹有花枝俏。 俏也不争春，只把春来报。待到山花烂漫时，她在丛中笑。</td><td>小学古诗文</td></tr>
<tr><td>4675</td><td>江畔独步寻花·其五</td><td>〔唐代〕</td><td>杜甫</td><td>黄师塔前江水东，春光懒困倚微风。 桃花一簇开无主，可爱深红爱浅红？</td><td>小学古诗文</td></tr>
<tr><td>4676</td><td>蜂</td><td>〔唐代〕</td><td>罗隐</td><td>不论平地与山尖，无限风光尽被占。 采得百花成蜜后，为谁辛苦为谁甜？</td><td>小学古诗文</td></tr>
<tr><td>4677</td><td>独坐敬亭山</td><td>〔唐代〕</td><td>李白</td><td>众鸟高飞尽，孤云独去闲。 相看两不厌，只有敬亭山。(只有 一作：唯有)</td><td>小学古诗文</td></tr>
<tr><td>4678</td><td>示儿</td><td>〔宋代〕</td><td>陆游</td><td>死去元知万事空，但悲不见九州同。 王师北定中原日，家祭无忘告乃翁。</td><td>小学古诗文</td></tr>
<tr><td>4679</td><td>题临安邸</td><td>〔宋代〕</td><td>林升</td><td>山外青山楼外楼，西湖歌舞几时休？ 暖风熏得游人醉，直把杭州作汴州。</td><td>小学古诗文</td></tr>
<tr><td>4680</td><td>己亥杂诗</td><td>〔清代〕</td><td>龚自珍</td><td>九州生气恃风雷，万马齐喑究可哀。 我劝天公重抖擞，不拘一格降人才。(人才 一作：人材)</td><td>小学古诗文</td></tr>
<tr><td>4681</td><td>少年中国说(节选)</td><td>〔近现代〕</td><td>梁启超</td><td>　　故今日之责任，不在他人，而全在我少年。少年智则国智，少年富则国富；少年强则国强，少年独立则国独立；少年自由则国自由；少年进步则国进步；少年胜于欧洲，则国胜于欧洲；少年雄于地球，则国雄于地球。 　　红日初升，其道大光。河出伏流，一泻汪洋。潜龙腾渊，鳞爪飞扬。乳虎啸谷，百兽震惶。鹰隼试翼，风尘翕张。奇花初胎，矞矞皇皇。干将发硎，有作其芒。天戴其苍，地履其黄。纵有千古，横有八荒。前途似海，来日方长。美哉我少年中国，与天不老！壮哉我中国少年，与国无疆！(翕张 一作：吸张)</td><td>小学古诗文</td></tr>
<tr><td>4682</td><td>山居秋暝</td><td>〔唐代〕</td><td>王维</td><td>空山新雨后，天气晚来秋。 明月松间照，清泉石上流。 竹喧归浣女，莲动下渔舟。 随意春芳歇，王孙自可留。</td><td>小学古诗文</td></tr>
<tr><td>4683</td><td>枫桥夜泊</td><td>〔唐代〕</td><td>张继</td><td>月落乌啼霜满天，江枫渔火对愁眠。 姑苏城外寒山寺，夜半钟声到客船。</td><td>小学古诗文</td></tr>
<tr><td>4684</td><td>长相思</td><td>〔清代〕</td><td>纳兰性德</td><td>山一程，水一程，身向榆关那畔行，夜深千帐灯。 风一更，雪一更，聒碎乡心梦不成，故园无此声。</td><td>小学古诗文</td></tr>
<tr><td>4685</td><td>古人谈读书</td><td>〔未知〕</td><td>佚名</td><td>论语 敏而好学，不耻下问。 知之为知之，不知为不知，是知也。 默而识之，学而不厌，诲人不倦。 朱熹 余尝谓：读书有三到，谓心到、眼到、口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？ 曾国藩 盖士人读书，第一要有志，第二要有识，第三要有恒。有志则断不甘为下流；有识则知学问无尽，不敢以一得自足，如河伯之观海，如井蛙之窥天，皆无识者也；有恒者则断无不成之事。此三者缺一不可。</td><td>小学古诗文</td></tr>
<tr><td>4686</td><td>蝉</td><td>〔唐代〕</td><td>虞世南</td><td>垂緌饮清露，流响出疏桐。 居高声自远，非是藉秋风。</td><td>小学古诗文</td></tr>
<tr><td>4687</td><td>乞巧</td><td>〔唐代〕</td><td>林杰</td><td>七夕今宵看碧霄，牵牛织女渡河桥。 家家乞巧望秋月，穿尽红丝几万条。</td><td>小学古诗文</td></tr>
<tr><td>4688</td><td>渔歌子·西塞山前白鹭飞</td><td>〔唐代〕</td><td>张志和</td><td>西塞山前白鹭飞，桃花流水鳜鱼肥。 青箬笠，绿蓑衣，斜风细雨不须归。</td><td>小学古诗文</td></tr>
<tr><td>4689</td><td>观书有感·其一</td><td>〔宋代〕</td><td>朱熹</td><td>半亩方塘一鉴开，天光云影共徘徊。 问渠那得清如许？为有源头活水来。(那 通：哪)</td><td>小学古诗文</td></tr>
<tr><td>4690</td><td>观书有感·其二</td><td>〔宋代〕</td><td>朱熹</td><td>昨夜江边春水生，蒙冲巨舰一毛轻。(蒙冲 一作：艨艟) 向来枉费推移力，此日中流自在行。</td><td>小学古诗文</td></tr>
<tr><td>4691</td><td>四时田园杂兴·其三十一</td><td>〔宋代〕</td><td>范成大</td><td>昼出耘田夜绩麻，村庄儿女各当家。 童孙未解供耕织，也傍桑阴学种瓜。</td><td>小学古诗文</td></tr>
<tr><td>4692</td><td>稚子弄冰</td><td>〔宋代〕</td><td>杨万里</td><td>稚子金盆脱晓冰，彩丝穿取当银钲。(银钲 一作：银铮) 敲成玉磬穿林响，忽作玻璃碎地声。(玻璃 一作：玻瓈)</td><td>小学古诗文</td></tr>
<tr><td>4693</td><td>村晚</td><td>〔宋代〕</td><td>雷震</td><td>草满池塘水满陂，山衔落日浸寒漪。 牧童归去横牛背，短笛无腔信口吹。</td><td>小学古诗文</td></tr>
<tr><td>4694</td><td>从军行七首·其四</td><td>〔唐代〕</td><td>王昌龄</td><td>青海长云暗雪山，孤城遥望玉门关。 黄沙百战穿金甲，不破楼兰终不还。</td><td>小学古诗文</td></tr>
<tr><td>4695</td><td>秋夜将晓出篱门迎凉有感</td><td>〔宋代〕</td><td>陆游</td><td>三万里河东入海，五千仞岳上摩天。 遗民泪尽胡尘里，南望王师又一年。</td><td>小学古诗文</td></tr>
<tr><td>4696</td><td>闻官军收河南河北</td><td>〔唐代〕</td><td>杜甫</td><td>剑外忽传收蓟北，初闻涕泪满衣裳。 却看妻子愁何在，漫卷诗书喜欲狂。 白日放歌须纵酒，青春作伴好还乡。 即从巴峡穿巫峡，便下襄阳向洛阳。</td><td>小学古诗文</td></tr>
<tr><td>4697</td><td>自相矛盾 / 矛与盾</td><td>〔先秦〕</td><td>韩非</td><td>　　楚人有鬻盾与矛者，誉之曰：“吾盾之坚，物莫能陷也。”又誉其矛曰：“吾矛之利，于物无不陷也。”或曰：“以子之矛陷子之盾，何如？” 其人弗能应也。夫不可陷之盾与无不陷之矛，不可同世而立。</td><td>小学古诗文</td></tr>
<tr><td>4698</td><td>杨氏之子</td><td>〔南北朝〕</td><td>刘义庆</td><td>　　梁国杨氏子九岁，甚聪惠。孔君平诣其父，父不在，乃呼儿出。为设果，果有杨梅。孔指以示儿曰：“此是君家果。”儿应声答曰：“未闻孔雀是夫子家禽。”</td><td>小学古诗文</td></tr>
<tr><td>4699</td><td>游子吟</td><td>〔唐代〕</td><td>孟郊</td><td>慈母手中线，游子身上衣。 临行密密缝，意恐迟迟归。 谁言寸草心，报得三春晖。</td><td>小学古诗文</td></tr>
<tr><td>4700</td><td>鸟鸣涧</td><td>〔唐代〕</td><td>王维</td><td>人闲桂花落，夜静春山空。 月出惊山鸟，时鸣春涧中。</td><td>小学古诗文</td></tr>
<tr><td>4701</td><td>凉州词二首·其一</td><td>〔唐代〕</td><td>王之涣</td><td>黄河远上白云间，一片孤城万仞山。 羌笛何须怨杨柳，春风不度玉门关。</td><td>小学古诗文</td></tr>
<tr><td>4702</td><td>黄鹤楼送孟浩然之广陵</td><td>〔唐代〕</td><td>李白</td><td>故人西辞黄鹤楼，烟花三月下扬州。 孤帆远影碧空尽，唯见长江天际流。 (唯 通：惟)</td><td>小学古诗文</td></tr>
<tr><td>4703</td><td>乡村四月</td><td>〔宋代〕</td><td>翁卷</td><td>绿遍山原白满川，子规声里雨如烟。 乡村四月闲人少，才了蚕桑又插田。</td><td>小学古诗文</td></tr>
<tr><td>4704</td><td>宿建德江</td><td>〔唐代〕</td><td>孟浩然</td><td>移舟泊烟渚，日暮客愁新。 野旷天低树，江清月近人。</td><td>小学古诗文</td></tr>
<tr><td>4705</td><td>六月二十七日望湖楼醉书</td><td>〔宋代〕</td><td>苏轼</td><td>黑云翻墨未遮山，白雨跳珠乱入船。 卷地风来忽吹散，望湖楼下水如天。</td><td>小学古诗文</td></tr>
<tr><td>4706</td><td>西江月·夜行黄沙道中</td><td>〔宋代〕</td><td>辛弃疾</td><td>明月别枝惊鹊，清风半夜鸣蝉。稻花香里说丰年，听取蛙声一片。 七八个星天外，两三点雨山前。旧时茅店社林边，路转溪桥忽见。(溪桥 一作：溪头)</td><td>小学古诗文</td></tr>
<tr><td>4707</td><td>七律·长征</td><td>〔近现代〕</td><td>毛泽东</td><td>红军不怕远征难，万水千山只等闲。 五岭逶迤腾细浪，乌蒙磅礴走泥丸。 金沙水拍云崖暖，大渡桥横铁索寒。 更喜岷山千里雪，三军过后尽开颜。</td><td>小学古诗文</td></tr>
<tr><td>4708</td><td>浪淘沙·其一</td><td>〔唐代〕</td><td>刘禹锡</td><td>九曲黄河万里沙，浪淘风簸自天涯。 如今直上银河去，同到牵牛织女家。</td><td>小学古诗文</td></tr>
<tr><td>4709</td><td>江南春绝句 / 江南春</td><td>〔唐代〕</td><td>杜牧</td><td>千里莺啼绿映红，水村山郭酒旗风。 南朝四百八十寺，多少楼台烟雨中。</td><td>小学古诗文</td></tr>
<tr><td>4710</td><td>书湖阴先生壁</td><td>〔宋代〕</td><td>王安石</td><td>茅檐长扫净无苔，花木成畦手自栽。 一水护田将绿绕，两山排闼送青来。</td><td>小学古诗文</td></tr>
<tr><td>4711</td><td>列子一则 / 伯牙鼓琴</td><td>〔先秦〕</td><td>佚名</td><td>　　伯牙鼓琴，锺子期听之。方鼓琴而志在太山，锺子期曰：“善哉乎鼓琴，巍巍乎若太山。”少选之间而志在流水，锺子期又曰：“善哉乎鼓琴，汤汤乎若流水。”锺子期死，伯牙破琴绝弦，终身不复鼓琴，以为世无足复为鼓琴者。</td><td>小学古诗文</td></tr>
<tr><td>4712</td><td>书戴嵩画牛 / 杜处士好书画</td><td>〔宋代〕</td><td>苏轼</td><td>　　蜀中有杜处士 ，好书画，所宝以百数。有戴嵩《牛》一轴，尤所爱，锦囊玉轴，常以自随。 　　一日曝书画，有一牧童见之，拊掌大笑，曰：“此画斗牛也。牛斗，力在角，尾搐入两股间，今乃掉尾而斗，谬矣。”处士笑而然之。古语有云：“耕当问奴，织当问婢。”不可改也。</td><td>小学古诗文</td></tr>
<tr><td>4713</td><td>过故人庄</td><td>〔唐代〕</td><td>孟浩然</td><td>故人具鸡黍，邀我至田家。 绿树村边合，青山郭外斜。 开轩面场圃，把酒话桑麻。 待到重阳日，还来就菊花。</td><td>小学古诗文</td></tr>
<tr><td>4714</td><td>菩萨蛮·大柏地</td><td>〔近现代〕</td><td>毛泽东</td><td>赤橙黄绿青蓝紫，谁持彩练当空舞？雨后复斜阳，关山阵阵苍。 当年鏖战急，弹洞前村壁。装点此关山，今朝更好看。</td><td>小学古诗文</td></tr>
<tr><td>4715</td><td>春日</td><td>〔宋代〕</td><td>朱熹</td><td>胜日寻芳泗水滨，无边光景一时新。 等闲识得东风面，万紫千红总是春。</td><td>小学古诗文</td></tr>
<tr><td>4716</td><td>回乡偶书</td><td>〔唐代〕</td><td>贺知章</td><td>少小离家老大回，乡音无改鬓毛衰。 儿童相见不相识，笑问客从何处来。</td><td>小学古诗文</td></tr>
<tr><td>4717</td><td>寒食</td><td>〔唐代〕</td><td>韩翃</td><td>春城无处不飞花，寒食东风御柳斜。 日暮汉宫传蜡烛，轻烟散入五侯家。</td><td>小学古诗文</td></tr>
<tr><td>4718</td><td>迢迢牵牛星</td><td>〔两汉〕</td><td>佚名</td><td>迢迢牵牛星，皎皎河汉女。 纤纤擢素手，札札弄机杼。 终日不成章，泣涕零如雨。 河汉清且浅，相去复几许。 盈盈一水间，脉脉不得语。</td><td>小学古诗文</td></tr>
<tr><td>4719</td><td>十五夜望月 / 十五夜望月寄杜郎中</td><td>〔唐代〕</td><td>王建</td><td>中庭地白树栖鸦，冷露无声湿桂花。 今夜月明人尽望，不知秋思落谁家。</td><td>小学古诗文</td></tr>
<tr><td>4720</td><td>马诗二十三首·其五</td><td>〔唐代〕</td><td>李贺</td><td>大漠沙如雪，燕山月似钩。 何当金络脑，快走踏清秋。</td><td>小学古诗文</td></tr>
<tr><td>4721</td><td>石灰吟</td><td>〔明代〕</td><td>于谦</td><td>千锤万凿出深山，烈火焚烧若等闲。(万凿 一作：万击) 粉骨碎身浑不怕，要留清白在人间。(浑不怕 一作：全不怕)</td><td>小学古诗文</td></tr>
<tr><td>4722</td><td>竹石</td><td>〔清代〕</td><td>郑燮</td><td>咬定青山不放松，立根原在破岩中。 千磨万击还坚劲，任尔东西南北风。</td><td>小学古诗文</td></tr>
<tr><td>4723</td><td>学弈</td><td>〔先秦〕</td><td>孟子</td><td>　　弈秋，通国之善弈者也。使弈秋诲二人弈，其一人专心致志，惟弈秋之为听；一人虽听之，一心以为有鸿鹄将至，思援弓缴而射之。虽与之俱学，弗若之矣。为是其智弗若与？曰：非然也。</td><td>小学古诗文</td></tr>
<tr><td>4724</td><td>两小儿辩日</td><td>〔先秦〕</td><td>列子</td><td>孔子东游，见两小儿辩斗，问其故。(辩斗 一作：辩日) 一儿曰：“我以日始出时去人近，而日中时远也。” 一儿曰：“我以日初出远，而日中时近也。” 一儿曰：“日初出大如车盖，及日中则如盘盂，此不为远者小而近者大乎？” 一儿曰：“日初出沧沧凉凉，及其日中如探汤，此不为近者热而远者凉乎？” 孔子不能决也。 两小儿笑曰：“孰为汝多知乎？”</td><td>小学古诗文</td></tr>
<tr><td>4725</td><td>长歌行</td><td>〔两汉〕</td><td>汉乐府</td><td>青青园中葵，朝露待日晞。 阳春布德泽，万物生光辉。 常恐秋节至，焜黄华叶衰。 百川东到海，何时复西归？ 少壮不努力，老大徒伤悲！</td><td>小学古诗文</td></tr>
<tr><td>4726</td><td>采薇(节选)</td><td>〔先秦〕</td><td>佚名</td><td>昔我往矣，杨柳依依。 今我来思，雨雪霏霏。 行道迟迟，载渴载饥。 我心伤悲，莫知我哀！</td><td>小学古诗文</td></tr>
<tr><td>4727</td><td>送元二使安西 / 渭城曲</td><td>〔唐代〕</td><td>王维</td><td>渭城朝雨浥轻尘，客舍青青柳色新。 劝君更尽一杯酒，西出阳关无故人。</td><td>小学古诗文</td></tr>
<tr><td>4728</td><td>春夜喜雨</td><td>〔唐代〕</td><td>杜甫</td><td>好雨知时节，当春乃发生。 随风潜入夜，润物细无声。 野径云俱黑，江船火独明。 晓看红湿处，花重锦官城。</td><td>小学古诗文</td></tr>
<tr><td>4729</td><td>早春呈水部张十八员外</td><td>〔唐代〕</td><td>韩愈</td><td>天街小雨润如酥，草色遥看近却无。 最是一年春好处，绝胜烟柳满皇都。</td><td>小学古诗文</td></tr>
<tr><td>4730</td><td>江上渔者</td><td>〔宋代〕</td><td>范仲淹</td><td>江上往来人，但爱鲈鱼美。 君看一叶舟，出没风波里。</td><td>小学古诗文</td></tr>
<tr><td>4731</td><td>泊船瓜洲</td><td>〔宋代〕</td><td>王安石</td><td>京口瓜洲一水间，钟山只隔数重山。 春风又绿江南岸，明月何时照我还。</td><td>小学古诗文</td></tr>
<tr><td>4732</td><td>游园不值</td><td>〔宋代〕</td><td>叶绍翁</td><td>应怜屐齿印苍苔，小扣柴扉久不开。 春色满园关不住，一枝红杏出墙来。</td><td>小学古诗文</td></tr>
<tr><td>4733</td><td>卜算子·送鲍浩然之浙东</td><td>〔宋代〕</td><td>王观</td><td>水是眼波横，山是眉峰聚。欲问行人去那边？眉眼盈盈处。 才始送春归，又送君归去。若到江南赶上春，千万和春住。</td><td>小学古诗文</td></tr>
<tr><td>4734</td><td>浣溪沙·游蕲水清泉寺</td><td>〔宋代〕</td><td>苏轼</td><td>游蕲水清泉寺，寺临兰溪，溪水西流。 山下兰芽短浸溪，松间沙路净无泥，萧萧暮雨子规啼。(萧萧 一作：潇潇) 谁道人生无再少？门前流水尚能西！休将白发唱黄鸡。</td><td>小学古诗文</td></tr>
<tr><td>4735</td><td>清平乐·春归何处</td><td>〔宋代〕</td><td>黄庭坚</td><td>春归何处？寂寞无行路。若有人知春去处，唤取归来同住。 春无踪迹谁知？除非问取黄鹂。百啭无人能解，因风飞过蔷薇。</td><td>小学古诗文</td></tr>
<tr><td>4736</td><td>行宫</td><td>〔唐代〕</td><td>元稹</td><td>寥落古行宫，宫花寂寞红。 白头宫女在，闲坐说玄宗。</td><td>唐诗三百首</td></tr>
<tr><td>4737</td><td>登鹳雀楼</td><td>〔唐代〕</td><td>王之涣</td><td>白日依山尽，黄河入海流。 欲穷千里目，更上一层楼。</td><td>唐诗三百首</td></tr>
<tr><td>4738</td><td>新嫁娘词</td><td>〔唐代〕</td><td>王建</td><td>三日入厨下，洗手作羹汤。 未谙姑食性，先遣小姑尝。</td><td>唐诗三百首</td></tr>
<tr><td>4739</td><td>相思</td><td>〔唐代〕</td><td>王维</td><td>红豆生南国，春来发几枝。 愿君多采撷，此物最相思。</td><td>唐诗三百首</td></tr>
<tr><td>4740</td><td>杂诗三首·其二</td><td>〔唐代〕</td><td>王维</td><td>君自故乡来，应知故乡事。 来日绮窗前，寒梅著花未？</td><td>唐诗三百首</td></tr>
<tr><td>4741</td><td>鹿柴</td><td>〔唐代〕</td><td>王维</td><td>空山不见人，但闻人语响。 返景入深林，复照青苔上。</td><td>唐诗三百首</td></tr>
<tr><td>4742</td><td>竹里馆</td><td>〔唐代〕</td><td>王维</td><td>独坐幽篁里，弹琴复长啸。 深林人不知，明月来相照。</td><td>唐诗三百首</td></tr>
<tr><td>4743</td><td>送别 / 山中送别</td><td>〔唐代〕</td><td>王维</td><td>山中相送罢，日暮掩柴扉。 春草明年绿，王孙归不归？(明年 一作：年年)</td><td>唐诗三百首</td></tr>
<tr><td>4744</td><td>问刘十九</td><td>〔唐代〕</td><td>白居易</td><td>绿蚁新醅酒，红泥小火炉。 晚来天欲雪，能饮一杯无？</td><td>唐诗三百首</td></tr>
<tr><td>4745</td><td>哥舒歌</td><td>〔唐代〕</td><td>西鄙人</td><td>北斗七星高，哥舒夜带刀。 至今窥牧马，不敢过临洮。</td><td>唐诗三百首</td></tr>
<tr><td>4746</td><td>静夜思</td><td>〔唐代〕</td><td>李白</td><td>床前明月光，疑是地上霜。 举头望明月，低头思故乡。</td><td>唐诗三百首</td></tr>
<tr><td>4747</td><td>怨情</td><td>〔唐代〕</td><td>李白</td><td>美人卷珠帘，深坐蹙蛾眉。(蹙 一作：颦) 但见泪痕湿，不知心恨谁。</td><td>唐诗三百首</td></tr>
<tr><td>4748</td><td>乐游原 / 登乐游原</td><td>〔唐代〕</td><td>李商隐</td><td>向晚意不适，驱车登古原。 夕阳无限好，只是近黄昏。</td><td>唐诗三百首</td></tr>
<tr><td>4749</td><td>听筝 / 鸣筝</td><td>〔唐代〕</td><td>李端</td><td>鸣筝金粟柱，素手玉房前。 欲得周郎顾，时时误拂弦。</td><td>唐诗三百首</td></tr>
<tr><td>4750</td><td>渡汉江</td><td>〔唐代〕</td><td>宋之问</td><td>岭外音书断，经冬复历春。 近乡情更怯，不敢问来人。</td><td>唐诗三百首</td></tr>
<tr><td>4751</td><td>八阵图</td><td>〔唐代〕</td><td>杜甫</td><td>功盖三分国，名成八阵图。（名成 一作：名高） 江流石不转，遗恨失吞吴。</td><td>唐诗三百首</td></tr>
<tr><td>4752</td><td>宿建德江</td><td>〔唐代〕</td><td>孟浩然</td><td>移舟泊烟渚，日暮客愁新。 野旷天低树，江清月近人。</td><td>唐诗三百首</td></tr>
<tr><td>4753</td><td>春晓</td><td>〔唐代〕</td><td>孟浩然</td><td>春眠不觉晓，处处闻啼鸟。 夜来风雨声，花落知多少。</td><td>唐诗三百首</td></tr>
<tr><td>4754</td><td>春怨 / 伊州歌</td><td>〔唐代〕</td><td>金昌绪</td><td>打起黄莺儿，莫教枝上啼。 啼时惊妾梦，不得到辽西。</td><td>唐诗三百首</td></tr>
<tr><td>4755</td><td>江雪</td><td>〔唐代〕</td><td>柳宗元</td><td>千山鸟飞绝，万径人踪灭。 孤舟蓑笠翁，独钓寒江雪。</td><td>唐诗三百首</td></tr>
<tr><td>4756</td><td>秋夜寄邱员外 / 秋夜寄丘二十二员外</td><td>〔唐代〕</td><td>韦应物</td><td>怀君属秋夜，散步咏凉天。 空山松子落，幽人应未眠。(空山 一作：山空)</td><td>唐诗三百首</td></tr>
<tr><td>4757</td><td>终南望余雪 / 终南望残雪</td><td>〔唐代〕</td><td>祖咏</td><td>终南阴岭秀，积雪浮云端。 林表明霁色，城中增暮寒。</td><td>唐诗三百首</td></tr>
<tr><td>4758</td><td>宫词二首·其一</td><td>〔唐代〕</td><td>张祜</td><td>故国三千里，深宫二十年。 一声何满子，双泪落君前。</td><td>唐诗三百首</td></tr>
<tr><td>4759</td><td>寻隐者不遇 / 孙革访羊尊师诗</td><td>〔唐代〕</td><td>贾岛</td><td>松下问童子，言师采药去。 只在此山中，云深不知处。</td><td>唐诗三百首</td></tr>
<tr><td>4760</td><td>崔九欲往南山马上口号与别 / 留别王维 / 送崔九</td><td>〔唐代〕</td><td>裴迪</td><td>归山深浅去，须尽丘壑美。 莫学武陵人，暂游桃源里。</td><td>唐诗三百首</td></tr>
<tr><td>4761</td><td>送灵澈上人</td><td>〔唐代〕</td><td>刘长卿</td><td>苍苍竹林寺，杳杳钟声晚。 荷笠带斜阳，青山独归远。(斜阳 一作：夕阳)</td><td>唐诗三百首</td></tr>
<tr><td>4762</td><td>听弹琴</td><td>〔唐代〕</td><td>刘长卿</td><td>泠泠七弦上，静听松风寒。(七弦 一作：七丝) 古调虽自爱，今人多不弹。</td><td>唐诗三百首</td></tr>
<tr><td>4763</td><td>送方外上人 / 送上人</td><td>〔唐代〕</td><td>刘长卿</td><td>孤云将野鹤，岂向人间住。 莫买沃洲山，时人已知处。</td><td>唐诗三百首</td></tr>
<tr><td>4764</td><td>玉台体</td><td>〔唐代〕</td><td>权德舆</td><td>昨夜裙带解，今朝蟢子飞。 铅华不可弃，莫是藁砧归。</td><td>唐诗三百首</td></tr>
<tr><td>4765</td><td>芙蓉楼送辛渐</td><td>〔唐代〕</td><td>王昌龄</td><td>寒雨连江夜入吴，平明送客楚山孤。 洛阳亲友如相问，一片冰心在玉壶。</td><td>唐诗三百首</td></tr>
<tr><td>4766</td><td>闺怨</td><td>〔唐代〕</td><td>王昌龄</td><td>闺中少妇不知愁，春日凝妆上翠楼。(不知 一作：不曾) 忽见陌头杨柳色，悔教夫婿觅封侯。</td><td>唐诗三百首</td></tr>
<tr><td>4767</td><td>春宫曲</td><td>〔唐代〕</td><td>王昌龄</td><td>昨夜风开露井桃，未央前殿月轮高。 平阳歌舞新承宠，帘外春寒赐锦袍。</td><td>唐诗三百首</td></tr>
<tr><td>4768</td><td>九月九日忆山东兄弟</td><td>〔唐代〕</td><td>王维</td><td>独在异乡为异客，每逢佳节倍思亲。 遥知兄弟登高处，遍插茱萸少一人。</td><td>唐诗三百首</td></tr>
<tr><td>4769</td><td>凉州词</td><td>〔唐代〕</td><td>王翰</td><td>葡萄美酒夜光杯，欲饮琵琶马上催。 醉卧沙场君莫笑，古来征战几人回？</td><td>唐诗三百首</td></tr>
<tr><td>4770</td><td>后宫词</td><td>〔唐代〕</td><td>白居易</td><td>泪湿罗巾梦不成，夜深前殿按歌声。 红颜未老恩先断，斜倚薰笼坐到明。</td><td>唐诗三百首</td></tr>
<tr><td>4771</td><td>宫词 / 宫中词</td><td>〔唐代〕</td><td>朱庆馀</td><td>寂寂花时闭院门，美人相并立琼轩。 含情欲说宫中事，鹦鹉前头不敢言。</td><td>唐诗三百首</td></tr>
<tr><td>4772</td><td>近试上张籍水部 / 近试上张水部 / 闺意献张水部</td><td>〔唐代〕</td><td>朱庆馀</td><td>洞房昨夜停红烛，待晓堂前拜舅姑。 妆罢低声问夫婿，画眉深浅入时无。</td><td>唐诗三百首</td></tr>
<tr><td>4773</td><td>逢入京使</td><td>〔唐代〕</td><td>岑参</td><td>故园东望路漫漫，双袖龙钟泪不干。 马上相逢无纸笔，凭君传语报平安。</td><td>唐诗三百首</td></tr>
<tr><td>4774</td><td>黄鹤楼送孟浩然之广陵</td><td>〔唐代〕</td><td>李白</td><td>故人西辞黄鹤楼，烟花三月下扬州。 孤帆远影碧空尽，唯见长江天际流。 (唯 通：惟)</td><td>唐诗三百首</td></tr>
<tr><td>4775</td><td>早发白帝城 / 白帝下江陵</td><td>〔唐代〕</td><td>李白</td><td>朝辞白帝彩云间，千里江陵一日还。 两岸猿声啼不住，轻舟已过万重山。</td><td>唐诗三百首</td></tr>
<tr><td>4776</td><td>夜上受降城闻笛</td><td>〔唐代〕</td><td>李益</td><td>回乐烽前沙似雪，受降城外月如霜。(回乐烽 一作：回乐峰) 不知何处吹芦管，一夜征人尽望乡。</td><td>唐诗三百首</td></tr>
<tr><td>4777</td><td>贾生</td><td>〔唐代〕</td><td>李商隐</td><td>宣室求贤访逐臣，贾生才调更无伦。 可怜夜半虚前席，不问苍生问鬼神。</td><td>唐诗三百首</td></tr>
<tr><td>4778</td><td>隋宫</td><td>〔唐代〕</td><td>李商隐</td><td>乘兴南游不戒严，九重谁省谏书函。 春风举国裁宫锦，半作障泥半作帆。</td><td>唐诗三百首</td></tr>
<tr><td>4779</td><td>瑶池</td><td>〔唐代〕</td><td>李商隐</td><td>瑶池阿母绮窗开，黄竹歌声动地哀。 八骏日行三万里，穆王何事不重来。</td><td>唐诗三百首</td></tr>
<tr><td>4780</td><td>嫦娥</td><td>〔唐代〕</td><td>李商隐</td><td>云母屏风烛影深，长河渐落晓星沉。 嫦娥应悔偷灵药，碧海青天夜夜心。</td><td>唐诗三百首</td></tr>
<tr><td>4781</td><td>夜雨寄北</td><td>〔唐代〕</td><td>李商隐</td><td>君问归期未有期，巴山夜雨涨秋池。 何当共剪西窗烛，却话巴山夜雨时。</td><td>唐诗三百首</td></tr>
<tr><td>4782</td><td>寄令狐郎中</td><td>〔唐代〕</td><td>李商隐</td><td>嵩云秦树久离居，双鲤迢迢一纸书。 休问梁园旧宾客，茂陵秋雨病相如。</td><td>唐诗三百首</td></tr>
<tr><td>4783</td><td>为有·为有云屏无限娇</td><td>〔唐代〕</td><td>李商隐</td><td>为有云屏无限娇，凤城寒尽怕春宵。 无端嫁得金龟婿，辜负香衾事早朝。</td><td>唐诗三百首</td></tr>
<tr><td>4784</td><td>江南逢李龟年</td><td>〔唐代〕</td><td>杜甫</td><td>岐王宅里寻常见，崔九堂前几度闻。 正是江南好风景，落花时节又逢君。</td><td>唐诗三百首</td></tr>
<tr><td>4785</td><td>赠别二首·其一</td><td>〔唐代〕</td><td>杜牧</td><td>娉娉袅袅十三余，豆蔻梢头二月初。 春风十里扬州路，卷上珠帘总不如。</td><td>唐诗三百首</td></tr>
<tr><td>4786</td><td>赠别二首·其二</td><td>〔唐代〕</td><td>杜牧</td><td>多情却似总无情，唯觉樽前笑不成。 蜡烛有心还惜别，替人垂泪到天明。</td><td>唐诗三百首</td></tr>
<tr><td>4787</td><td>金谷园</td><td>〔唐代〕</td><td>杜牧</td><td>繁华事散逐香尘，流水无情草自春。 日暮东风怨啼鸟，落花犹似坠楼人。</td><td>唐诗三百首</td></tr>
<tr><td>4788</td><td>寄扬州韩绰判官</td><td>〔唐代〕</td><td>杜牧</td><td>青山隐隐水迢迢，秋尽江南草未凋。 二十四桥明月夜，玉人何处教吹箫？</td><td>唐诗三百首</td></tr>
<tr><td>4789</td><td>遣怀</td><td>〔唐代〕</td><td>杜牧</td><td>落魄江湖载酒行，楚腰纤细掌中轻。(江湖 一作：江南；纤细 一作：肠断) 十年一觉扬州梦，赢得青楼薄幸名。</td><td>唐诗三百首</td></tr>
<tr><td>4790</td><td>秋夕</td><td>〔唐代〕</td><td>杜牧</td><td>银烛秋光冷画屏，轻罗小扇扑流萤。 天阶夜色凉如水，卧看牵牛织女星。(天阶 一作：天街；卧看 一作：坐看)</td><td>唐诗三百首</td></tr>
<tr><td>4791</td><td>将赴吴兴登乐游原一绝</td><td>〔唐代〕</td><td>杜牧</td><td>清时有味是无能，闲爱孤云静爱僧。 欲把一麾江海去，乐游原上望昭陵。</td><td>唐诗三百首</td></tr>
<tr><td>4792</td><td>赤壁</td><td>〔唐代〕</td><td>杜牧</td><td>折戟沉沙铁未销，自将磨洗认前朝。 东风不与周郎便，铜雀春深锁二乔。</td><td>唐诗三百首</td></tr>
<tr><td>4793</td><td>泊秦淮</td><td>〔唐代〕</td><td>杜牧</td><td>烟笼寒水月笼沙，夜泊秦淮近酒家。 商女不知亡国恨，隔江犹唱后庭花。</td><td>唐诗三百首</td></tr>
<tr><td>4794</td><td>征人怨 / 征怨</td><td>〔唐代〕</td><td>柳中庸</td><td>岁岁金河复玉关，朝朝马策与刀环。 三春白雪归青冢，万里黄河绕黑山。</td><td>唐诗三百首</td></tr>
<tr><td>4795</td><td>金陵图</td><td>〔唐代〕</td><td>韦庄</td><td>谁谓伤心画不成，画人心逐世人情。 君看六幅南朝事，老木寒云满故城。</td><td>唐诗三百首</td></tr>
<tr><td>4796</td><td>滁州西涧</td><td>〔唐代〕</td><td>韦应物</td><td>独怜幽草涧边生，上有黄鹂深树鸣。 春潮带雨晚来急，野渡无人舟自横。</td><td>唐诗三百首</td></tr>
<tr><td>4797</td><td>桃花溪</td><td>〔唐代〕</td><td>张旭</td><td>隐隐飞桥隔野烟，石矶西畔问渔船。 桃花尽日随流水，洞在清溪何处边。</td><td>唐诗三百首</td></tr>
<tr><td>4798</td><td>寄人</td><td>〔唐代〕</td><td>张泌</td><td>别梦依依到谢家，小廊回合曲阑斜。 多情只有春庭月，犹为离人照落花。</td><td>唐诗三百首</td></tr>
<tr><td>4799</td><td>题金陵渡</td><td>〔唐代〕</td><td>张祜</td><td>金陵津渡小山楼，一宿行人自可愁。 潮落夜江斜月里，两三星火是瓜洲。</td><td>唐诗三百首</td></tr>
<tr><td>4800</td><td>赠内人</td><td>〔唐代〕</td><td>张祜</td><td>禁门宫树月痕过，媚眼惟看宿鹭窠。 斜拔玉钗灯影畔，剔开红焰救飞蛾。</td><td>唐诗三百首</td></tr>
<tr><td>4801</td><td>集灵台·其一</td><td>〔唐代〕</td><td>张祜</td><td>日光斜照集灵台，红树花迎晓露开。 昨夜上皇新授箓，太真含笑入帘来。</td><td>唐诗三百首</td></tr>
<tr><td>4802</td><td>集灵台·其二</td><td>〔唐代〕</td><td>张祜</td><td>虢国夫人承主恩，平明骑马入宫门。 却嫌脂粉污颜色，淡扫蛾眉朝至尊。</td><td>唐诗三百首</td></tr>
<tr><td>4803</td><td>枫桥夜泊</td><td>〔唐代〕</td><td>张继</td><td>月落乌啼霜满天，江枫渔火对愁眠。 姑苏城外寒山寺，夜半钟声到客船。</td><td>唐诗三百首</td></tr>
<tr><td>4804</td><td>陇西行四首·其二</td><td>〔唐代〕</td><td>陈陶</td><td>誓扫匈奴不顾身，五千貂锦丧胡尘。 可怜无定河边骨，犹是春闺梦里人！(春闺 一作：深闺)</td><td>唐诗三百首</td></tr>
<tr><td>4805</td><td>杂诗</td><td>〔唐代〕</td><td>佚名</td><td>近寒食雨草萋萋，著麦苗风柳映堤。 等是有家归未得，杜鹃休向耳边啼。</td><td>唐诗三百首</td></tr>
<tr><td>4806</td><td>回乡偶书</td><td>〔唐代〕</td><td>贺知章</td><td>少小离家老大回，乡音无改鬓毛衰。 儿童相见不相识，笑问客从何处来。</td><td>唐诗三百首</td></tr>
<tr><td>4807</td><td>瑶瑟怨</td><td>〔唐代〕</td><td>温庭筠</td><td>冰簟银床梦不成，碧天如水夜云轻。 雁声远过潇湘去，十二楼中月自明。</td><td>唐诗三百首</td></tr>
<tr><td>4808</td><td>夜月 / 月夜</td><td>〔唐代〕</td><td>刘方平</td><td>更深月色半人家，北斗阑干南斗斜。 今夜偏知春气暖，虫声新透绿窗纱。</td><td>唐诗三百首</td></tr>
<tr><td>4809</td><td>春怨</td><td>〔唐代〕</td><td>刘方平</td><td>纱窗日落渐黄昏，金屋无人见泪痕。 寂寞空庭春欲晚，梨花满地不开门。</td><td>唐诗三百首</td></tr>
<tr><td>4810</td><td>乌衣巷</td><td>〔唐代〕</td><td>刘禹锡</td><td>朱雀桥边野草花，乌衣巷口夕阳斜。 旧时王谢堂前燕，飞入寻常百姓家。</td><td>唐诗三百首</td></tr>
<tr><td>4811</td><td>和乐天春词</td><td>〔唐代〕</td><td>刘禹锡</td><td>新妆宜面下朱楼，深锁春光一院愁。 行到中庭数花朵，蜻蜓飞上玉搔头。</td><td>唐诗三百首</td></tr>
<tr><td>4812</td><td>马嵬坡</td><td>〔唐代〕</td><td>郑畋</td><td>玄宗回马杨妃死，云雨难忘日月新。 终是圣明天子事，景阳宫井又何人。</td><td>唐诗三百首</td></tr>
<tr><td>4813</td><td>寒食</td><td>〔唐代〕</td><td>韩翃</td><td>春城无处不飞花，寒食东风御柳斜。 日暮汉宫传蜡烛，轻烟散入五侯家。</td><td>唐诗三百首</td></tr>
<tr><td>4814</td><td>已凉</td><td>〔唐代〕</td><td>韩偓</td><td>碧阑干外绣帘垂，猩色屏风画折枝。 八尺龙须方锦褥，已凉天气未寒时。</td><td>唐诗三百首</td></tr>
<tr><td>4815</td><td>宫词</td><td>〔唐代〕</td><td>顾况</td><td>长乐宫连上苑春，玉楼金殿艳歌新。 君门一入无由出，唯有宫莺得见人。</td><td>唐诗三百首</td></tr>
<tr><td>4816</td><td>送杜少府之任蜀州 / 送杜少府之任蜀川</td><td>〔唐代〕</td><td>王勃</td><td>城阙辅三秦，风烟望五津。 与君离别意，同是宦游人。 海内存知己，天涯若比邻。 无为在歧路，儿女共沾巾。</td><td>唐诗三百首</td></tr>
<tr><td>4817</td><td>送梓州李使君</td><td>〔唐代〕</td><td>王维</td><td>万壑树参天，千山响杜鹃。 山中一夜雨，树杪百重泉。 汉女输橦布，巴人讼芋田。 文翁翻教授，不敢倚先贤。</td><td>唐诗三百首</td></tr>
<tr><td>4818</td><td>汉江临泛 / 汉江临眺</td><td>〔唐代〕</td><td>王维</td><td>楚塞三湘接，荆门九派通。 江流天地外，山色有无中。 郡邑浮前浦，波澜动远空。 襄阳好风日，留醉与山翁。</td><td>唐诗三百首</td></tr>
<tr><td>4819</td><td>终南别业 / 初至山中</td><td>〔唐代〕</td><td>王维</td><td>中岁颇好道，晚家南山陲。 兴来每独往，胜事空自知。 行到水穷处，坐看云起时。 偶然值林叟，谈笑无还期。</td><td>唐诗三百首</td></tr>
<tr><td>4820</td><td>终南山</td><td>〔唐代〕</td><td>王维</td><td>太乙近天都，连山接海隅。(接 一作：到) 白云回望合，青霭入看无。 分野中峰变，阴晴众壑殊。 欲投人处宿，隔水问樵夫。</td><td>唐诗三百首</td></tr>
<tr><td>4821</td><td>酬张少府</td><td>〔唐代〕</td><td>王维</td><td>晚年唯好静，万事不关心。 自顾无长策，空知返旧林。 松风吹解带，山月照弹琴。 君问穷通理，渔歌入浦深。</td><td>唐诗三百首</td></tr>
<tr><td>4822</td><td>过香积寺</td><td>〔唐代〕</td><td>王维</td><td>不知香积寺，数里入云峰。 古木无人径，深山何处钟。 泉声咽危石，日色冷青松。 薄暮空潭曲，安禅制毒龙。</td><td>唐诗三百首</td></tr>
<tr><td>4823</td><td>辋川闲居赠裴秀才迪</td><td>〔唐代〕</td><td>王维</td><td>寒山转苍翠，秋水日潺湲。 倚杖柴门外，临风听暮蝉。 渡头馀落日，墟里上孤烟。(馀 一作 余) 复值接舆醉，狂歌五柳前。</td><td>唐诗三百首</td></tr>
<tr><td>4824</td><td>山居秋暝</td><td>〔唐代〕</td><td>王维</td><td>空山新雨后，天气晚来秋。 明月松间照，清泉石上流。 竹喧归浣女，莲动下渔舟。 随意春芳歇，王孙自可留。</td><td>唐诗三百首</td></tr>
<tr><td>4825</td><td>归嵩山作</td><td>〔唐代〕</td><td>王维</td><td>清川带长薄，车马去闲闲。 流水如有意，暮禽相与还。 荒城临古渡，落日满秋山。 迢递嵩高下，归来且闭关。</td><td>唐诗三百首</td></tr>
<tr><td>4826</td><td>次北固山下</td><td>〔唐代〕</td><td>王湾</td><td>客路青山外，行舟绿水前。(青山外 一作：青山下) 潮平两岸阔，风正一帆悬。 海日生残夜，江春入旧年。 乡书何处达？归雁洛阳边。</td><td>唐诗三百首</td></tr>
<tr><td>4827</td><td>云阳馆与韩绅宿别</td><td>〔唐代〕</td><td>司空曙</td><td>故人江海别，几度隔山川。 乍见翻疑梦，相悲各问年。 孤灯寒照雨，深竹暗浮烟。(深竹 一作：湿竹) 更有明朝恨，离杯惜共传。</td><td>唐诗三百首</td></tr>
<tr><td>4828</td><td>喜外弟卢纶见宿</td><td>〔唐代〕</td><td>司空曙</td><td>静夜四无邻，荒居旧业贫。 雨中黄叶树，灯下白头人。 以我独沉久，愧君相见频。 平生自有分，况是蔡家亲。</td><td>唐诗三百首</td></tr>
<tr><td>4829</td><td>贼平后送人北归</td><td>〔唐代〕</td><td>司空曙</td><td>世乱同南去，时清独北还。 他乡生白发，旧国见青山。 晓月过残垒，繁星宿故关。 寒禽与衰草，处处伴愁颜。</td><td>唐诗三百首</td></tr>
<tr><td>4830</td><td>草 / 赋得古原草送别</td><td>〔唐代〕</td><td>白居易</td><td>离离原上草，一岁一枯荣。 野火烧不尽，春风吹又生。 远芳侵古道，晴翠接荒城。 又送王孙去，萋萋满别情。</td><td>唐诗三百首</td></tr>
<tr><td>4831</td><td>题大庾岭北驿</td><td>〔唐代〕</td><td>宋之问</td><td>阳月南飞雁，传闻至此回。 我行殊未已，何日复归来。 江静潮初落，林昏瘴不开。 明朝望乡处，应见陇头梅。</td><td>唐诗三百首</td></tr>
<tr><td>4832</td><td>寄左省杜拾遗</td><td>〔唐代〕</td><td>岑参</td><td>联步趋丹陛，分曹限紫微。 晓随天仗入，暮惹御香归。 白发悲花落，青云羡鸟飞。 圣朝无阙事，自觉谏书稀。</td><td>唐诗三百首</td></tr>
<tr><td>4833</td><td>听蜀僧濬弹琴 / 听蜀僧浚弹琴</td><td>〔唐代〕</td><td>李白</td><td>蜀僧抱绿绮，西下峨眉峰。 为我一挥手，如听万壑松。 客心洗流水，余响入霜钟。 不觉碧山暮，秋云暗几重。</td><td>唐诗三百首</td></tr>
<tr><td>4834</td><td>夜泊牛渚怀古</td><td>〔唐代〕</td><td>李白</td><td>牛渚西江夜，青天无片云。 登舟望秋月，空忆谢将军。 余亦能高咏，斯人不可闻。 明朝挂帆席，枫叶落纷纷。(席 一作：去)</td><td>唐诗三百首</td></tr>
<tr><td>4835</td><td>赠孟浩然</td><td>〔唐代〕</td><td>李白</td><td>吾爱孟夫子，风流天下闻。 红颜弃轩冕，白首卧松云。 醉月频中圣，迷花不事君。 高山安可仰，徒此揖清芬。</td><td>唐诗三百首</td></tr>
<tr><td>4836</td><td>渡荆门送别</td><td>〔唐代〕</td><td>李白</td><td>渡远荆门外，来从楚国游。 山随平野尽，江入大荒流。 月下飞天镜，云生结海楼。 仍怜故乡水，万里送行舟。</td><td>唐诗三百首</td></tr>
<tr><td>4837</td><td>送友人</td><td>〔唐代〕</td><td>李白</td><td>青山横北郭，白水绕东城。 此地一为别，孤蓬万里征。 浮云游子意，落日故人情。 挥手自兹去，萧萧班马鸣。</td><td>唐诗三百首</td></tr>
<tr><td>4838</td><td>喜见外弟又言别</td><td>〔唐代〕</td><td>李益</td><td>十年离乱后，长大一相逢。 问姓惊初见，称名忆旧容。 别来沧海事，语罢暮天钟。 明日巴陵道，秋山又几重。</td><td>唐诗三百首</td></tr>
<tr><td>4839</td><td>凉思</td><td>〔唐代〕</td><td>李商隐</td><td>客去波平槛，蝉休露满枝。永怀当此节，倚立自移时。 北斗兼春远，南陵寓使迟。天涯占梦数，疑误有新知。</td><td>唐诗三百首</td></tr>
<tr><td>4840</td><td>北青萝</td><td>〔唐代〕</td><td>李商隐</td><td>残阳西入崦，茅屋访孤僧。 落叶人何在，寒云路几层。 独敲初夜磬，闲倚一枝藤。 世界微尘里，吾宁爱与憎。</td><td>唐诗三百首</td></tr>
<tr><td>4841</td><td>蝉</td><td>〔唐代〕</td><td>李商隐</td><td>本以高难饱，徒劳恨费声。 五更疏欲断，一树碧无情。 薄宦梗犹泛，故园芜已平。 烦君最相警，我亦举家清。</td><td>唐诗三百首</td></tr>
<tr><td>4842</td><td>风雨</td><td>〔唐代〕</td><td>李商隐</td><td>凄凉宝剑篇，羁泊欲穷年。 黄叶仍风雨，青楼自管弦。 新知遭薄俗，旧好隔良缘。 心断新丰酒，销愁斗几千。</td><td>唐诗三百首</td></tr>
<tr><td>4843</td><td>落花</td><td>〔唐代〕</td><td>李商隐</td><td>高阁客竟去，小园花乱飞。 参差连曲陌，迢递送斜晖。 肠断未忍扫，眼穿仍欲归。 芳心向春尽，所得是沾衣。</td><td>唐诗三百首</td></tr>
<tr><td>4844</td><td>登岳阳楼</td><td>〔唐代〕</td><td>杜甫</td><td>昔闻洞庭水，今上岳阳楼。 吴楚东南坼，乾坤日夜浮。 亲朋无一字，老病有孤舟。 戎马关山北，凭轩涕泗流。</td><td>唐诗三百首</td></tr>
<tr><td>4845</td><td>奉济驿重送严公四韵</td><td>〔唐代〕</td><td>杜甫</td><td>远送从此别，青山空复情。 几时杯重把，昨夜月同行。 列郡讴歌惜，三朝出入荣。 江村独归处，寂寞养残生。</td><td>唐诗三百首</td></tr>
<tr><td>4846</td><td>别房太尉墓</td><td>〔唐代〕</td><td>杜甫</td><td>他乡复行役，驻马别孤坟。 近泪无干土，低空有断云。 对棋陪谢傅，把剑觅徐君。 唯见林花落，莺啼送客闻。</td><td>唐诗三百首</td></tr>
<tr><td>4847</td><td>旅夜书怀</td><td>〔唐代〕</td><td>杜甫</td><td>细草微风岸，危樯独夜舟。 星垂平野阔，月涌大江流。 名岂文章著，官应老病休。 飘飘何所似，天地一沙鸥。</td><td>唐诗三百首</td></tr>
<tr><td>4848</td><td>至德二载甫自京金光门出间道归凤翔乾元初从左拾遗移华州掾与亲故别因出此门有悲往事</td><td>〔唐代〕</td><td>杜甫</td><td>此道昔归顺，西郊胡正繁。 至今残破胆，应有未招魂。 近侍归京邑，移官岂至尊。 无才日衰老，驻马望千门。</td><td>唐诗三百首</td></tr>
<tr><td>4849</td><td>月夜忆舍弟</td><td>〔唐代〕</td><td>杜甫</td><td>戍鼓断人行，边秋一雁声。(边秋 一作:秋边) 露从今夜白，月是故乡明。 有弟皆分散，无家问死生。 寄书长不达，况乃未休兵。</td><td>唐诗三百首</td></tr>
<tr><td>4850</td><td>天末怀李白</td><td>〔唐代〕</td><td>杜甫</td><td>凉风起天末，君子意如何。 鸿雁几时到，江湖秋水多。 文章憎命达，魑魅喜人过。 应共冤魂语，投诗赠汨罗。</td><td>唐诗三百首</td></tr>
<tr><td>4851</td><td>月夜</td><td>〔唐代〕</td><td>杜甫</td><td>今夜鄜州月，闺中只独看。 遥怜小儿女，未解忆长安。 香雾云鬟湿，清辉玉臂寒。 何时倚虚幌，双照泪痕干。</td><td>唐诗三百首</td></tr>
<tr><td>4852</td><td>春望</td><td>〔唐代〕</td><td>杜甫</td><td>国破山河在，城春草木深。 感时花溅泪，恨别鸟惊心。 烽火连三月，家书抵万金。 白头搔更短，浑欲不胜簪。</td><td>唐诗三百首</td></tr>
<tr><td>4853</td><td>春宿左省</td><td>〔唐代〕</td><td>杜甫</td><td>花隐掖垣暮，啾啾栖鸟过。 星临万户动，月傍九霄多。 不寝听金钥，因风想玉珂。 明朝有封事，数问夜如何。</td><td>唐诗三百首</td></tr>
<tr><td>4854</td><td>旅宿</td><td>〔唐代〕</td><td>杜牧</td><td>旅馆无良伴，凝情自悄然。 寒灯思旧事，断雁警愁眠。 远梦归侵晓，家书到隔年。 沧江好烟月，门系钓鱼船。</td><td>唐诗三百首</td></tr>
<tr><td>4855</td><td>春宫怨</td><td>〔唐代〕</td><td>杜荀鹤</td><td>早被婵娟误，欲妆临镜慵。承恩不在貌，教妾若为容。 风暖鸟声碎，日高花影重。年年越溪女，相忆采芙蓉。</td><td>唐诗三百首</td></tr>
<tr><td>4856</td><td>和晋陵陆丞早春游望</td><td>〔唐代〕</td><td>杜审言</td><td>独有宦游人，偏惊物候新。 云霞出海曙，梅柳渡江春。 淑气催黄鸟，晴光转绿蘋。 忽闻歌古调，归思欲沾巾。</td><td>唐诗三百首</td></tr>
<tr><td>4857</td><td>杂诗三首·其三</td><td>〔唐代〕</td><td>沈佺期</td><td>闻道黄龙戍，频年不解兵。 可怜闺里月，长在汉家营。 少妇今春意，良人昨夜情。 谁能将旗鼓，一为取龙城。</td><td>唐诗三百首</td></tr>
<tr><td>4858</td><td>宿桐庐江寄广陵旧游</td><td>〔唐代〕</td><td>孟浩然</td><td>山暝听猿愁，沧江急夜流。 风鸣两岸叶，月照一孤舟。 建德非吾土，维扬忆旧游。 还将两行泪，遥寄海西头。</td><td>唐诗三百首</td></tr>
<tr><td>4859</td><td>留别王侍御维 / 留别王维</td><td>〔唐代〕</td><td>孟浩然</td><td>寂寂竟何待，朝朝空自归。 欲寻芳草去，惜与故人违。 当路谁相假，知音世所稀。 只应守寂寞，还掩故园扉。</td><td>唐诗三百首</td></tr>
<tr><td>4860</td><td>早寒江上有怀 / 早寒有怀</td><td>〔唐代〕</td><td>孟浩然</td><td>木落雁南度，北风江上寒。 我家襄水曲，遥隔楚云端。 乡泪客中尽，孤帆天际看。(孤帆 一作：归帆) 迷津欲有问，平海夕漫漫。</td><td>唐诗三百首</td></tr>
<tr><td>4861</td><td>岁暮归南山 / 归故园作 / 归终南山</td><td>〔唐代〕</td><td>孟浩然</td><td>北阙休上书，南山归敝庐。 不才明主弃，多病故人疏。 白发催年老，青阳逼岁除。 永怀愁不寐，松月夜窗虚。</td><td>唐诗三百首</td></tr>
<tr><td>4862</td><td>过故人庄</td><td>〔唐代〕</td><td>孟浩然</td><td>故人具鸡黍，邀我至田家。 绿树村边合，青山郭外斜。 开轩面场圃，把酒话桑麻。 待到重阳日，还来就菊花。</td><td>唐诗三百首</td></tr>
<tr><td>4863</td><td>秦中感秋寄远上人 / 秦中寄远上人</td><td>〔唐代〕</td><td>孟浩然</td><td>一丘常欲卧，三径苦无资。 北土非吾愿，东林怀我师。 黄金燃桂尽，壮志逐年衰。 日夕凉风至，闻蝉但益悲。</td><td>唐诗三百首</td></tr>
<tr><td>4864</td><td>望洞庭湖赠张丞相 / 临洞庭湖赠张丞相</td><td>〔唐代〕</td><td>孟浩然</td><td>八月湖水平，涵虚混太清。 气蒸云梦泽，波撼岳阳城。 欲济无舟楫，端居耻圣明。 坐观垂钓者，徒有羡鱼情。</td><td>唐诗三百首</td></tr>
<tr><td>4865</td><td>与诸子登岘山 / 与诸子登岘首</td><td>〔唐代〕</td><td>孟浩然</td><td>人事有代谢，往来成古今。 江山留胜迹，我辈复登临。 水落鱼梁浅，天寒梦泽深。 羊公碑尚在，读罢泪沾襟。(尚在 一作：字在)</td><td>唐诗三百首</td></tr>
<tr><td>4866</td><td>宴梅道士山房 / 清明日宴梅道士房</td><td>〔唐代〕</td><td>孟浩然</td><td>林卧愁春尽，搴帷览物华。 忽逢青鸟使，邀入赤松家。 金灶初开火，仙桃正发花。 童颜若可驻，何惜醉流霞。</td><td>唐诗三百首</td></tr>
<tr><td>4867</td><td>章台夜思</td><td>〔唐代〕</td><td>韦庄</td><td>清瑟怨遥夜，绕弦风雨哀。 孤灯闻楚角，残月下章台。 芳草已云暮，故人殊未来。 乡书不可寄，秋雁又南回。</td><td>唐诗三百首</td></tr>
<tr><td>4868</td><td>淮上喜会梁川故人 / 淮上喜会梁州故人</td><td>〔唐代〕</td><td>韦应物</td><td>江汉曾为客，相逢每醉还。 浮云一别后，流水十年间。 欢笑情如旧，萧疏鬓已斑。 何因不归去？淮上有秋山。</td><td>唐诗三百首</td></tr>
<tr><td>4869</td><td>赋得暮雨送李胄 / 赋得暮雨送李曹</td><td>〔唐代〕</td><td>韦应物</td><td>楚江微雨里，建业暮钟时。 漠漠帆来重，冥冥鸟去迟。 海门深不见，浦树远含滋。 相送情无限，沾襟比散丝。</td><td>唐诗三百首</td></tr>
<tr><td>4870</td><td>经邹鲁祭孔子而叹之</td><td>〔唐代〕</td><td>李隆基</td><td>夫子何为者，栖栖一代中。 地犹鄹氏邑，宅即鲁王宫。 叹凤嗟身否，伤麟怨道穷。 今看两楹奠，当与梦时同。</td><td>唐诗三百首</td></tr>
<tr><td>4871</td><td>灞上秋居</td><td>〔唐代〕</td><td>马戴</td><td>灞原风雨定，晚见雁行频。 落叶他乡树，寒灯独夜人。 空园白露滴，孤壁野僧邻。 寄卧郊扉久，何年致此身。</td><td>唐诗三百首</td></tr>
<tr><td>4872</td><td>楚江怀古三首·其一</td><td>〔唐代〕</td><td>马戴</td><td>露气寒光集，微阳下楚丘。猿啼洞庭树，人在木兰舟。 广泽生明月，苍山夹乱流。云中君不见，竟夕自悲秋。</td><td>唐诗三百首</td></tr>
<tr><td>4873</td><td>除夜 / 巴山道中除夜书怀</td><td>〔唐代〕</td><td>崔涂</td><td>迢递三巴路，羁危万里身。 乱山残雪夜，孤烛异乡人。(异乡人 一作：异乡春) 渐与骨肉远，转于僮仆亲。 那堪正飘泊，明日岁华新。</td><td>唐诗三百首</td></tr>
<tr><td>4874</td><td>孤雁二首·其二</td><td>〔唐代〕</td><td>崔涂</td><td>几行归塞尽，念尔独何之。 暮雨相呼失，寒塘欲下迟。 渚云低暗度，关月冷相随。 未必逢矰缴，孤飞自可疑。</td><td>唐诗三百首</td></tr>
<tr><td>4875</td><td>题破山寺后禅院</td><td>〔唐代〕</td><td>常建</td><td>清晨入古寺，初日照高林。 曲径通幽处，禅房花木深。 山光悦鸟性，潭影空人心。 万籁此都寂，但余钟磬音。(都寂 一作：俱寂；但余 一作：惟余)</td><td>唐诗三百首</td></tr>
<tr><td>4876</td><td>望月怀远 / 望月怀古</td><td>〔唐代〕</td><td>张九龄</td><td>海上生明月，天涯共此时。 情人怨遥夜，竟夕起相思。 灭烛怜光满，披衣觉露滋。 不堪盈手赠，还寝梦佳期。</td><td>唐诗三百首</td></tr>
<tr><td>4877</td><td>书边事</td><td>〔唐代〕</td><td>张乔</td><td>调角断清秋，征人倚戍楼。 春风对青冢，白日落梁州。 大漠无兵阻，穷边有客游。 蕃情似此水，长愿向南流。</td><td>唐诗三百首</td></tr>
<tr><td>4878</td><td>没蕃故人</td><td>〔唐代〕</td><td>张籍</td><td>前年伐月支，城下没全师。 蕃汉断消息，死生长别离。 无人收废帐，归马识残旗。 欲祭疑君在，天涯哭此时。</td><td>唐诗三百首</td></tr>
<tr><td>4879</td><td>秋日赴阙题潼关驿楼 / 行次潼关逢魏扶东归</td><td>〔唐代〕</td><td>许浑</td><td>红叶晚萧萧，长亭酒一瓢。 残云归太华，疏雨过中条。 树色随山迥，河声入海遥。 帝乡明日到，犹自梦渔樵。</td><td>唐诗三百首</td></tr>
<tr><td>4880</td><td>早秋三首·其一</td><td>〔唐代〕</td><td>许浑</td><td>遥夜泛清瑟，西风生翠萝。 残萤栖玉露，早雁拂金河。 高树晓还密，远山晴更多。 淮南一叶下，自觉洞庭波。</td><td>唐诗三百首</td></tr>
<tr><td>4881</td><td>送人东游</td><td>〔唐代〕</td><td>温庭筠</td><td>荒戍落黄叶，浩然离故关。 高风汉阳渡，初日郢门山。 江上几人在，天涯孤棹还。 何当重相见，樽酒慰离颜。</td><td>唐诗三百首</td></tr>
<tr><td>4882</td><td>寻陆鸿渐不遇</td><td>〔唐代〕</td><td>皎然</td><td>移家虽带郭，野径入桑麻。 近种篱边菊，秋来未著花。 扣门无犬吠，欲去问西家。 报道山中去，归时每日斜。(归时 一作：归来)</td><td>唐诗三百首</td></tr>
<tr><td>4883</td><td>寻南溪常山道人隐居 / 寻南溪常道士</td><td>〔唐代〕</td><td>刘长卿</td><td>一路经行处，莓苔见履痕。 白云依静渚，春草闭闲门。 过雨看松色，随山到水源。 溪花与禅意，相对亦忘言。</td><td>唐诗三百首</td></tr>
<tr><td>4884</td><td>新年作</td><td>〔唐代〕</td><td>刘长卿</td><td>乡心新岁切，天畔独潸然。 老至居人下，春归在客先。 岭猿同旦暮，江柳共风烟。 已似长沙傅，从今又几年。</td><td>唐诗三百首</td></tr>
<tr><td>4885</td><td>秋日登吴公台上寺远眺</td><td>〔唐代〕</td><td>刘长卿</td><td>古台摇落后，秋日望乡心。(秋日 一作：秋入) 野寺来人少，云峰隔水深。 夕阳依旧垒，寒磬满空林。 惆怅南朝事，长江独至今。</td><td>唐诗三百首</td></tr>
<tr><td>4886</td><td>送李中丞之襄州 / 送李中丞归汉阳别业</td><td>〔唐代〕</td><td>刘长卿</td><td>流落征南将，曾驱十万师。 罢归无旧业，老去恋明时。 独立三边静，轻生一剑知。 茫茫江汉上，日暮欲何之。</td><td>唐诗三百首</td></tr>
<tr><td>4887</td><td>饯别王十一南游</td><td>〔唐代〕</td><td>刘长卿</td><td>望君烟水阔，挥手泪沾巾。 飞鸟没何处，青山空向人。 长江一帆远，落日五湖春。 谁见汀洲上，相思愁白蘋。</td><td>唐诗三百首</td></tr>
<tr><td>4888</td><td>蜀先主庙</td><td>〔唐代〕</td><td>刘禹锡</td><td>天地英雄气，千秋尚凛然。(天地 一作：天下) 势分三足鼎，业复五铢钱。 得相能开国，生儿不象贤。 凄凉蜀故妓，来舞魏宫前。</td><td>唐诗三百首</td></tr>
<tr><td>4889</td><td>阙题</td><td>〔唐代〕</td><td>刘昚虚</td><td>道由白云尽，春与青溪长。 时有落花至，远随流水香。 闲门向山路，深柳读书堂。 幽映每白日，清辉照衣裳。</td><td>唐诗三百首</td></tr>
<tr><td>4890</td><td>李端公 / 送李端</td><td>〔唐代〕</td><td>卢纶</td><td>故关衰草遍，离别自堪悲。(自堪悲 一作：正堪悲) 路出寒云外，人归暮雪时。 少孤为客早，多难识君迟。 掩泪空相向，风尘何处期。(掩泪 一作：掩泣)</td><td>唐诗三百首</td></tr>
<tr><td>4891</td><td>送僧归日本</td><td>〔唐代〕</td><td>钱起</td><td>上国随缘住，来途若梦行。 浮天沧海远，去世法舟轻。 水月通禅寂，鱼龙听梵声。 惟怜一灯影，万里眼中明。</td><td>唐诗三百首</td></tr>
<tr><td>4892</td><td>谷口书斋寄杨补阙</td><td>〔唐代〕</td><td>钱起</td><td>泉壑带茅茨，云霞生薜帷。 竹怜新雨后，山爱夕阳时。 闲鹭栖常早，秋花落更迟。 家僮扫萝径，昨与故人期。</td><td>唐诗三百首</td></tr>
<tr><td>4893</td><td>咏蝉 / 在狱咏蝉</td><td>〔唐代〕</td><td>骆宾王</td><td>余禁所禁垣西，是法厅事也，有古槐数株焉。虽生意可知，同殷仲文之古树；而听讼斯在，即周召伯之甘棠，每至夕照低阴，秋蝉疏引，发声幽息，有切尝闻，岂人心异于曩时，将虫响悲于前听？嗟乎，声以动容，德以象贤。故洁其身也，禀君子达人之高行；蜕其皮也，有仙都羽化之灵姿。候时而来，顺阴阳之数； 应节为变，审藏用之机。有目斯开，不以道昏而昧其视；有翼自薄，不以俗厚而易其真。吟乔树之微风，韵姿天纵； 饮高秋之坠露，清畏人知。仆失路艰虞，遭时徽纆。不哀伤而自怨，未摇落而先衰。闻蟪蛄之流声，悟平反之已奏；见螳螂之抱影，怯危机之未安。感而缀诗，贻诸知己。庶情沿物应，哀弱羽之飘零； 道寄人知，悯余声之寂寞。非谓文墨，取代幽忧云尔。 西陆蝉声唱，南冠客思深。(客思深 一作：客思侵) 那堪玄鬓影，来对白头吟。(那堪 一作：不堪) 露重飞难进，风多响易沉。 无人信高洁，谁为表予心？</td><td>唐诗三百首</td></tr>
<tr><td>4894</td><td>客夜与故人偶集 / 江乡故人偶集客舍</td><td>〔唐代〕</td><td>戴叔伦</td><td>天秋月又满，城阙夜千重。 还作江南会，翻疑梦里逢。 风枝惊暗鹊，露草泣寒蛩。 羁旅长堪醉，相留畏晓钟。</td><td>唐诗三百首</td></tr>
<tr><td>4895</td><td>酬程近秋夜即事见赠</td><td>〔唐代〕</td><td>韩翃</td><td>长簟迎风早，空城澹月华。 星河秋一雁，砧杵夜千家。 节候看应晚，心期卧亦赊。 向来吟秀句，不觉已鸣鸦。</td><td>唐诗三百首</td></tr>
<tr><td>4896</td><td>遣悲怀三首·其一</td><td>〔唐代〕</td><td>元稹</td><td>谢公最小偏怜女，自嫁黔娄百事乖。 顾我无衣搜荩箧，泥他沽酒拔金钗。(荩箧 一作：画箧) 野蔬充膳甘长藿，落叶添薪仰古槐。 今日俸钱过十万，与君营奠复营斋。</td><td>唐诗三百首</td></tr>
<tr><td>4897</td><td>遣悲怀三首·其二</td><td>〔唐代〕</td><td>元稹</td><td>昔日戏言身后意，今朝都到眼前来。(身后意 一作：身后事) 衣裳已施行看尽，针线犹存未忍开。 尚想旧情怜婢仆，也曾因梦送钱财。 诚知此恨人人有，贫贱夫妻百事哀。</td><td>唐诗三百首</td></tr>
<tr><td>4898</td><td>遣悲怀三首·其三</td><td>〔唐代〕</td><td>元稹</td><td>闲坐悲君亦自悲，百年都是几多时。 邓攸无子寻知命，潘岳悼亡犹费词。 同穴窅冥何所望，他生缘会更难期。 惟将终夜长开眼，报答平生未展眉。</td><td>唐诗三百首</td></tr>
<tr><td>4899</td><td>酬郭给事</td><td>〔唐代〕</td><td>王维</td><td>洞门高阁霭馀辉，桃李阴阴柳絮飞。 禁里疏钟官舍晚，省中啼鸟吏人稀。 晨摇玉佩趋金殿，夕奉天书拜琐闱。 强欲从君无那老，将因卧病解朝衣。</td><td>唐诗三百首</td></tr>
<tr><td>4900</td><td>和贾舍人早朝大明宫之作</td><td>〔唐代〕</td><td>王维</td><td>绛帻鸡人报晓筹，尚衣方进翠云裘。 九天阊阖开宫殿，万国衣冠拜冕旒。 日色才临仙掌动，香烟欲傍衮龙浮。 朝罢须裁五色诏，佩声归到凤池头。</td><td>唐诗三百首</td></tr>
<tr><td>4901</td><td>奉和圣制从蓬莱向兴庆阁道中留春雨中春望之作应制</td><td>〔唐代〕</td><td>王维</td><td>渭水自萦秦塞曲，黄山旧绕汉宫斜。 銮舆迥出千门柳，阁道回看上苑花。 云里帝城双凤阙，雨中春树万人家。 为乘阳气行时令，不是宸游玩物华。(玩 一作：重)</td><td>唐诗三百首</td></tr>
<tr><td>4902</td><td>积雨辋川庄作 / 秋归辋川庄作</td><td>〔唐代〕</td><td>王维</td><td>积雨空林烟火迟，蒸藜炊黍饷东菑。 漠漠水田飞白鹭，阴阴夏木啭黄鹂。 山中习静观朝槿，松下清斋折露葵。 野老与人争席罢，海鸥何事更相疑。</td><td>唐诗三百首</td></tr>
<tr><td>4903</td><td>望月有感</td><td>〔唐代〕</td><td>白居易</td><td>自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。 时难年荒世业空，弟兄羁旅各西东。 田园寥落干戈后，骨肉流离道路中。 吊影分为千里雁，辞根散作九秋蓬。 共看明月应垂泪，一夜乡心五处同。</td><td>唐诗三百首</td></tr>
<tr><td>4904</td><td>奉和中书舍人贾至早朝大明宫</td><td>〔唐代〕</td><td>岑参</td><td>鸡鸣紫陌曙光寒，莺啭皇州春色阑。 金阙晓钟开万户，玉阶仙仗拥千官。 花迎剑佩星初落，柳拂旌旗露未干。 独有凤凰池上客，阳春一曲和皆难。</td><td>唐诗三百首</td></tr>
<tr><td>4905</td><td>登金陵凤凰台</td><td>〔唐代〕</td><td>李白</td><td>凤凰台上凤凰游，凤去台空江自流。 吴宫花草埋幽径，晋代衣冠成古丘。 三山半落青天外，二水中分白鹭洲。(二水 一作：一水) 总为浮云能蔽日，长安不见使人愁。</td><td>唐诗三百首</td></tr>
<tr><td>4906</td><td>无题·重帏深下莫愁堂</td><td>〔唐代〕</td><td>李商隐</td><td>重帏深下莫愁堂，卧后清宵细细长。 神女生涯原是梦，小姑居处本无郎。 风波不信菱枝弱，月露谁教桂叶香。 直道相思了无益，未妨惆怅是清狂。</td><td>唐诗三百首</td></tr>
<tr><td>4907</td><td>无题·凤尾香罗薄几重</td><td>〔唐代〕</td><td>李商隐</td><td>凤尾香罗薄几重，碧文圆顶夜深缝。 扇裁月魄羞难掩，车走雷声语未通。 曾是寂寥金烬暗，断无消息石榴红。 斑骓只系垂杨岸，何处西南任好风。(任 一作：待)</td><td>唐诗三百首</td></tr>
<tr><td>4908</td><td>无题·相见时难别亦难</td><td>〔唐代〕</td><td>李商隐</td><td>相见时难别亦难，东风无力百花残。 春蚕到死丝方尽，蜡炬成灰泪始干。 晓镜但愁云鬓改，夜吟应觉月光寒。 蓬山此去无多路，青鸟殷勤为探看。(蓬山 一作：蓬莱)</td><td>唐诗三百首</td></tr>
<tr><td>4909</td><td>无题·来是空言去绝踪</td><td>〔唐代〕</td><td>李商隐</td><td>来是空言去绝踪，月斜楼上五更钟。 梦为远别啼难唤，书被催成墨未浓。 蜡照半笼金翡翠，麝熏微度绣芙蓉。 刘郎已恨蓬山远，更隔蓬山一万重！</td><td>唐诗三百首</td></tr>
<tr><td>4910</td><td>无题·飒飒东风细雨来</td><td>〔唐代〕</td><td>李商隐</td><td>飒飒东风细雨来，芙蓉塘外有轻雷。 金蟾啮锁烧香入，玉虎牵丝汲井回。 贾氏窥帘韩掾少，宓妃留枕魏王才。 春心莫共花争发，一寸相思一寸灰！</td><td>唐诗三百首</td></tr>
<tr><td>4911</td><td>无题·昨夜星辰昨夜风</td><td>〔唐代〕</td><td>李商隐</td><td>昨夜星辰昨夜风，画楼西畔桂堂东。 身无彩凤双飞翼，心有灵犀一点通。 隔座送钩春酒暖，分曹射覆蜡灯红。 嗟余听鼓应官去，走马兰台类转蓬。</td><td>唐诗三百首</td></tr>
<tr><td>4912</td><td>春雨</td><td>〔唐代〕</td><td>李商隐</td><td>怅卧新春白袷衣，白门寥落意多违。 红楼隔雨相望冷，珠箔飘灯独自归。 远路应悲春晼晚，残宵犹得梦依稀。 玉珰缄札何由达，万里云罗一雁飞。</td><td>唐诗三百首</td></tr>
<tr><td>4913</td><td>筹笔驿</td><td>〔唐代〕</td><td>李商隐</td><td>猿鸟犹疑畏简书，风云常为护储胥。 徒令上将挥神笔，终见降王走传车。 管乐有才原不忝，关张无命欲何如？ 他年锦里经祠庙，梁父吟成恨有余。</td><td>唐诗三百首</td></tr>
<tr><td>4914</td><td>锦瑟</td><td>〔唐代〕</td><td>李商隐</td><td>锦瑟无端五十弦，一弦一柱思华年。 庄生晓梦迷蝴蝶，望帝春心托杜鹃。 沧海月明珠有泪，蓝田日暖玉生烟。 此情可待成追忆？只是当时已惘然。</td><td>唐诗三百首</td></tr>
<tr><td>4915</td><td>隋宫</td><td>〔唐代〕</td><td>李商隐</td><td>紫泉宫殿锁烟霞，欲取芜城作帝家。 玉玺不缘归日角，锦帆应是到天涯。 于今腐草无萤火，终古垂杨有暮鸦。 地下若逢陈后主，岂宜重问后庭花。</td><td>唐诗三百首</td></tr>
<tr><td>4916</td><td>送魏万之京</td><td>〔唐代〕</td><td>李颀</td><td>朝闻游子唱离歌，昨夜微霜初渡河。 鸿雁不堪愁里听，云山况是客中过。 关城树色催寒近，御苑砧声向晚多。(树 一作：曙) 莫见长安行乐处，空令岁月易蹉跎。</td><td>唐诗三百首</td></tr>
<tr><td>4917</td><td>咏怀古迹五首·其一</td><td>〔唐代〕</td><td>杜甫</td><td>支离东北风尘际，漂泊西南天地间。 三峡楼台淹日月，五溪衣服共云山。 羯胡事主终无赖，词客哀时且未还。 庾信平生最萧瑟，暮年诗赋动江关。</td><td>唐诗三百首</td></tr>
<tr><td>4918</td><td>咏怀古迹五首·其二</td><td>〔唐代〕</td><td>杜甫</td><td>摇落深知宋玉悲，风流儒雅亦吾师。 怅望千秋一洒泪，萧条异代不同时。 江山故宅空文藻，云雨荒台岂梦思。 最是楚宫俱泯灭，舟人指点到今疑。</td><td>唐诗三百首</td></tr>
<tr><td>4919</td><td>咏怀古迹五首·其三</td><td>〔唐代〕</td><td>杜甫</td><td>群山万壑赴荆门，生长明妃尚有村。 一去紫台连朔漠，独留青冢向黄昏。 画图省识春风面，环珮空归夜月魂。(夜月 一作：月夜) 千载琵琶作胡语，分明怨恨曲中论。</td><td>唐诗三百首</td></tr>
<tr><td>4920</td><td>咏怀古迹五首·其四</td><td>〔唐代〕</td><td>杜甫</td><td>蜀主窥吴幸三峡，崩年亦在永安宫。(窥 一作：征) 翠华想像空山里，玉殿虚无野寺中。 古庙杉松巢水鹤，岁时伏腊走村翁。 武侯祠屋常邻近，一体君臣祭祀同。</td><td>唐诗三百首</td></tr>
<tr><td>4921</td><td>咏怀古迹五首·其五</td><td>〔唐代〕</td><td>杜甫</td><td>诸葛大名垂宇宙，宗臣遗像肃清高。 三分割据纡筹策，万古云霄一羽毛。 伯仲之间见伊吕，指挥若定失萧曹。 运移汉祚终难复，志决身歼军务劳。</td><td>唐诗三百首</td></tr>
<tr><td>4922</td><td>宿府</td><td>〔唐代〕</td><td>杜甫</td><td>清秋幕府井梧寒，独宿江城蜡炬残。 永夜角声悲自语，中天月色好谁看。 风尘荏苒音书绝，关塞萧条行路难。 已忍伶俜十年事，强移栖息一枝安。</td><td>唐诗三百首</td></tr>
<tr><td>4923</td><td>阁夜</td><td>〔唐代〕</td><td>杜甫</td><td>岁暮阴阳催短景，天涯霜雪霁寒宵。 五更鼓角声悲壮，三峡星河影动摇。 野哭千家闻战伐，夷歌数处起渔樵。(千家 一作：几家) 卧龙跃马终黄土，人事音书漫寂寥。(音书 一作：依依)</td><td>唐诗三百首</td></tr>
<tr><td>4924</td><td>闻官军收河南河北</td><td>〔唐代〕</td><td>杜甫</td><td>剑外忽传收蓟北，初闻涕泪满衣裳。 却看妻子愁何在，漫卷诗书喜欲狂。 白日放歌须纵酒，青春作伴好还乡。 即从巴峡穿巫峡，便下襄阳向洛阳。</td><td>唐诗三百首</td></tr>
<tr><td>4925</td><td>登高</td><td>〔唐代〕</td><td>杜甫</td><td>风急天高猿啸哀，渚清沙白鸟飞回。 无边落木萧萧下，不尽长江滚滚来。 万里悲秋常作客，百年多病独登台。 艰难苦恨繁霜鬓，潦倒新停浊酒杯。</td><td>唐诗三百首</td></tr>
<tr><td>4926</td><td>登楼</td><td>〔唐代〕</td><td>杜甫</td><td>花近高楼伤客心，万方多难此登临。 锦江春色来天地，玉垒浮云变古今。 北极朝廷终不改，西山寇盗莫相侵。 可怜后主还祠庙，日暮聊为《梁甫吟》。(梁甫 一作：梁父)</td><td>唐诗三百首</td></tr>
<tr><td>4927</td><td>蜀相</td><td>〔唐代〕</td><td>杜甫</td><td>丞相祠堂何处寻？锦官城外柏森森。 映阶碧草自春色，隔叶黄鹂空好音。 三顾频烦天下计，两朝开济老臣心。 出师未捷身先死，长使英雄泪满襟。</td><td>唐诗三百首</td></tr>
<tr><td>4928</td><td>客至</td><td>〔唐代〕</td><td>杜甫</td><td>舍南舍北皆春水，但见群鸥日日来。 花径不曾缘客扫，蓬门今始为君开。 盘飧市远无兼味，樽酒家贫只旧醅。 肯与邻翁相对饮，隔篱呼取尽余杯。</td><td>唐诗三百首</td></tr>
<tr><td>4929</td><td>野望</td><td>〔唐代〕</td><td>杜甫</td><td>西山白雪三城戍，南浦清江万里桥。 海内风尘诸弟隔，天涯涕泪一身遥。 惟将迟暮供多病，未有涓埃答圣朝。(惟 通：唯) 跨马出郊时极目，不堪人事日萧条。</td><td>唐诗三百首</td></tr>
<tr><td>4930</td><td>登柳州城楼寄漳汀封连四州 / 登柳州城楼寄漳汀封连四州刺史</td><td>〔唐代〕</td><td>柳宗元</td><td>城上高楼接大荒，海天愁思正茫茫。 惊风乱飐芙蓉水，密雨斜侵薜荔墙。 岭树重遮千里目，江流曲似九回肠。 共来百越文身地，犹自音书滞一乡。</td><td>唐诗三百首</td></tr>
<tr><td>4931</td><td>春思</td><td>〔唐代〕</td><td>皇甫冉</td><td>莺啼燕语报新年，马邑龙堆路几千。 家住层城临汉苑，心随明月到胡天。(层城 一作：秦城) 机中锦字论长恨，楼上花枝笑独眠。 为问元戎窦车骑，何时返旆勒燕然。</td><td>唐诗三百首</td></tr>
<tr><td>4932</td><td>寄李儋元锡</td><td>〔唐代〕</td><td>韦应物</td><td>去年花里逢君别，今日花开又一年。(又一年 一作：已一年) 世事茫茫难自料，春愁黯黯独成眠。 身多疾病思田里，邑有流亡愧俸钱。 闻道欲来相问讯，西楼望月几回圆。</td><td>唐诗三百首</td></tr>
<tr><td>4933</td><td>望蓟门</td><td>〔唐代〕</td><td>祖咏</td><td>燕台一望客心惊，笳鼓喧喧汉将营。(笳鼓 一作：箫鼓) 万里寒光生积雪，三边曙色动危旌。 沙场烽火连胡月，海畔云山拥蓟城。 少小虽非投笔吏，论功还欲请长缨。</td><td>唐诗三百首</td></tr>
<tr><td>4934</td><td>贫女</td><td>〔唐代〕</td><td>秦韬玉</td><td>蓬门未识绮罗香，拟托良媒益自伤。 谁爱风流高格调，共怜时世俭梳妆。 敢将十指夸针巧，不把双眉斗画长。 苦恨年年压金线，为他人作嫁衣裳。</td><td>唐诗三百首</td></tr>
<tr><td>4935</td><td>送李少府贬峡中王少府贬长沙</td><td>〔唐代〕</td><td>高适</td><td>嗟君此别意何如，驻马衔杯问谪居。 巫峡啼猿数行泪，衡阳归雁几封书。 青枫江上秋帆远，白帝城边古木疏。 圣代即今多雨露，暂时分手莫踌躇。</td><td>唐诗三百首</td></tr>
<tr><td>4936</td><td>九日登望仙台呈刘明府</td><td>〔唐代〕</td><td>崔曙</td><td>汉文皇帝有高台，此日登临曙色开。 三晋云山皆北向，二陵风雨自东来。 关门令尹谁能识，河上仙翁去不回。 且欲近寻彭泽宰，陶然共醉菊花杯。</td><td>唐诗三百首</td></tr>
<tr><td>4937</td><td>黄鹤楼</td><td>〔唐代〕</td><td>崔颢</td><td>昔人已乘黄鹤去，此地空余黄鹤楼。 黄鹤一去不复返，白云千载空悠悠。 晴川历历汉阳树，芳草萋萋鹦鹉洲。 日暮乡关何处是？烟波江上使人愁。</td><td>唐诗三百首</td></tr>
<tr><td>4938</td><td>行经华阴</td><td>〔唐代〕</td><td>崔颢</td><td>岧峣太华俯咸京，天外三峰削不成。 武帝祠前云欲散，仙人掌上雨初晴。 河山北枕秦关险，驿路西连汉畤平。 借问路旁名利客，何如此处学长生。(何 一作：无)</td><td>唐诗三百首</td></tr>
<tr><td>4939</td><td>利州南渡</td><td>〔唐代〕</td><td>温庭筠</td><td>澹然空水带斜晖，曲岛苍茫接翠微。 波上马嘶看棹去，柳边人歇待船归。 数丛沙草群鸥散，万顷江田一鹭飞。 谁解乘舟寻范蠡，五湖烟水独忘机。</td><td>唐诗三百首</td></tr>
<tr><td>4940</td><td>苏武庙</td><td>〔唐代〕</td><td>温庭筠</td><td>苏武魂销汉使前，古祠高树两茫然。 云边雁断胡天月，陇上羊归塞草烟。 回日楼台非甲帐，去时冠剑是丁年。 茂陵不见封侯印，空向秋波哭逝川。</td><td>唐诗三百首</td></tr>
<tr><td>4941</td><td>江州重别薛六柳八二员外</td><td>〔唐代〕</td><td>刘长卿</td><td>生涯岂料承优诏，世事空知学醉歌。 江上月明胡雁过，淮南木落楚山多。 寄身且喜沧洲近，顾影无如白发何。 今日龙钟人共弃，愧君犹遣慎风波。(弃 一作：老)</td><td>唐诗三百首</td></tr>
<tr><td>4942</td><td>长沙过贾谊宅</td><td>〔唐代〕</td><td>刘长卿</td><td>三年谪宦此栖迟，万古惟留楚客悲。 秋草独寻人去后，寒林空见日斜时。 汉文有道恩犹薄，湘水无情吊岂知？ 寂寂江山摇落处，怜君何事到天涯！</td><td>唐诗三百首</td></tr>
<tr><td>4943</td><td>自夏口至鹦鹉洲夕望岳阳寄源中丞</td><td>〔唐代〕</td><td>刘长卿</td><td>汀洲无浪复无烟，楚客相思益渺然。 汉口夕阳斜渡鸟，洞庭秋水远连天。 孤城背岭寒吹角，独树临江夜泊船。(独树 一作：独戍) 贾谊上书忧汉室，长沙谪去古今怜。</td><td>唐诗三百首</td></tr>
<tr><td>4944</td><td>西塞山怀古</td><td>〔唐代〕</td><td>刘禹锡</td><td>王濬楼船下益州，金陵王气黯然收。(王濬 一作：西晋) 千寻铁锁沉江底，一片降幡出石头。 人世几回伤往事，山形依旧枕寒流。 今逢四海为家日，故垒萧萧芦荻秋。</td><td>唐诗三百首</td></tr>
<tr><td>4945</td><td>晚次鄂州</td><td>〔唐代〕</td><td>卢纶</td><td>云开远见汉阳城，犹是孤帆一日程。 估客昼眠知浪静，舟人夜语觉潮生。 三湘愁鬓逢秋色，万里归心对月明。 旧业已随征战尽，更堪江上鼓鼙声。</td><td>唐诗三百首</td></tr>
<tr><td>4946</td><td>赠阙下裴舍人</td><td>〔唐代〕</td><td>钱起</td><td>二月黄莺飞上林，春城紫禁晓阴阴。(黄莺 一作：黄鹂) 长乐钟声花外尽，龙池柳色雨中深。 阳和不散穷途恨，霄汉长怀捧日心。 献赋十年犹未遇，羞将白发对华簪。</td><td>唐诗三百首</td></tr>
<tr><td>4947</td><td>宫词</td><td>〔唐代〕</td><td>薛逢</td><td>十二楼中尽晓妆，望仙楼上望君王。 锁衔金兽连环冷，水滴铜龙昼漏长。 云髻罢梳还对镜，罗衣欲换更添香。 遥窥正殿帘开处，袍袴宫人扫御床。</td><td>唐诗三百首</td></tr>
<tr><td>4948</td><td>同题仙游观</td><td>〔唐代〕</td><td>韩翃</td><td>仙台初见五城楼，风物凄凄宿雨收。(初见 一作：下见) 山色遥连秦树晚，砧声近报汉宫秋。 疏松影落空坛静，细草香闲小洞幽。(闲 一作：生) 何用别寻方外去，人间亦自有丹丘。</td><td>唐诗三百首</td></tr>
<tr><td>4949</td><td>贼退示官吏</td><td>〔唐代〕</td><td>元结</td><td>癸卯岁，西原贼入道州，焚烧杀掠，几尽而去。明年，贼又攻永破邵，不犯此州边鄙而退。岂力能制敌与？盖蒙其伤怜而已。诸使何为忍苦征敛，故作诗一篇以示官吏。 昔岁逢太平，山林二十年。 泉源在庭户，洞壑当门前。 井税有常期，日晏犹得眠。 忽然遭世变，数岁亲戎旃。 今来典斯郡，山夷又纷然。 城小贼不屠，人贫伤可怜。 是以陷邻境，此州独见全。 使臣将王命，岂不如贼焉？ 今彼征敛者，迫之如火煎。 谁能绝人命，以作时世贤！ 思欲委符节，引竿自刺船。 将家就鱼麦，归老江湖边。</td><td>唐诗三百首</td></tr>
<tr><td>4950</td><td>同从弟南斋玩月忆山阴崔少府</td><td>〔唐代〕</td><td>王昌龄</td><td>高卧南斋时，开帷月初吐。 清辉澹水木，演漾在窗户。 冉冉几盈虚，澄澄变今古。(冉冉 一作：荏苒) 美人清江畔，是夜越吟苦。 千里共如何，微风吹兰杜。(共 一作：其)</td><td>唐诗三百首</td></tr>
<tr><td>4951</td><td>渭川田家</td><td>〔唐代〕</td><td>王维</td><td>斜阳照墟落，穷巷牛羊归。(斜阳 一作：斜光) 野老念牧童，倚杖候荆扉。 雉雊麦苗秀，蚕眠桑叶稀。 田夫荷锄至，相见语依依。(至 一作：立) 即此羡闲逸，怅然吟式微。</td><td>唐诗三百首</td></tr>
<tr><td>4952</td><td>西施咏</td><td>〔唐代〕</td><td>王维</td><td>艳色天下重，西施宁久微。 朝为越溪女，暮作吴宫妃。 贱日岂殊众，贵来方悟稀。 邀人傅脂粉，不自著罗衣。 君宠益娇态，君怜无是非。 当时浣纱伴，莫得同车归。 持谢邻家子，效颦安可希。</td><td>唐诗三百首</td></tr>
<tr><td>4953</td><td>送别</td><td>〔唐代〕</td><td>王维</td><td>下马饮君酒，问君何所之？ 君言不得意，归卧南山陲。 但去莫复问，白云无尽时。</td><td>唐诗三百首</td></tr>
<tr><td>4954</td><td>送綦毋潜落第还乡</td><td>〔唐代〕</td><td>王维</td><td>圣代无隐者，英灵尽来归。 遂令东山客，不得顾采薇。 既至金门远，孰云吾道非。(金门 一作：君门) 江淮度寒食，京洛缝春衣。 置酒长安道，同心与我违。 行当浮桂棹，未几拂荆扉。 远树带行客，孤村当落晖。(孤村 一作：孤城) 吾谋适不用，勿谓知音稀。</td><td>唐诗三百首</td></tr>
<tr><td>4955</td><td>青溪 / 过青溪水作</td><td>〔唐代〕</td><td>王维</td><td>言入黄花川，每逐青溪水。 随山将万转，趣途无百里。 声喧乱石中，色静深松里。 漾漾泛菱荇，澄澄映葭苇。 我心素已闲，清川澹如此。 请留磐石上，垂钓将已矣。(磐石 一作：盘石)</td><td>唐诗三百首</td></tr>
<tr><td>4956</td><td>与高适薛据同登慈恩寺浮图</td><td>〔唐代〕</td><td>岑参</td><td>塔势如涌出，孤高耸天宫。 登临出世界，磴道盘虚空。 突兀压神州，峥嵘如鬼工。 四角碍白日，七层摩苍穹。 下窥指高鸟，俯听闻惊风。 连山若波涛，奔凑似朝东。(凑 一作：走；似 一作：如) 青槐夹驰道，宫馆何玲珑。(馆 一作：观) 秋色从西来，苍然满关中。 五陵北原上，万古青濛濛。 净理了可悟，胜因夙所宗。 誓将挂冠去，觉道资无穷。</td><td>唐诗三百首</td></tr>
<tr><td>4957</td><td>下终南山过斛斯山人宿置酒</td><td>〔唐代〕</td><td>李白</td><td>暮从碧山下，山月随人归。 却顾所来径，苍苍横翠微。 相携及田家，童稚开荆扉。 绿竹入幽径，青萝拂行衣。 欢言得所憩，美酒聊共挥。 长歌吟松风，曲尽河星稀。 我醉君复乐，陶然共忘机。</td><td>唐诗三百首</td></tr>
<tr><td>4958</td><td>月下独酌四首·其一</td><td>〔唐代〕</td><td>李白</td><td>花间一壶酒，独酌无相亲。 举杯邀明月，对影成三人。 月既不解饮，影徒随我身。 暂伴月将影，行乐须及春。 我歌月徘徊，我舞影零乱。 醒时同交欢，醉后各分散。(同交欢 一作：相交欢) 永结无情游，相期邈云汉。</td><td>唐诗三百首</td></tr>
<tr><td>4959</td><td>春思</td><td>〔唐代〕</td><td>李白</td><td>燕草如碧丝，秦桑低绿枝。 当君怀归日，是妾断肠时。 春风不相识，何事入罗帏。</td><td>唐诗三百首</td></tr>
<tr><td>4960</td><td>梦李白二首·其一</td><td>〔唐代〕</td><td>杜甫</td><td>死别已吞声，生别常恻恻。 江南瘴疠地，逐客无消息。 故人入我梦，明我长相忆。 君今在罗网，何以有羽翼？ 恐非平生魂，路远不可测。 魂来枫林青，魂返关塞黑。 落月满屋梁，犹疑照颜色。 水深波浪阔，无使蛟龙得。</td><td>唐诗三百首</td></tr>
<tr><td>4961</td><td>梦李白二首·其二</td><td>〔唐代〕</td><td>杜甫</td><td>浮云终日行，游子久不至。 三夜频梦君，情亲见君意。 告归常局促，苦道来不易。 江湖多风波，舟楫恐失坠。 出门搔白首，若负平生志。 冠盖满京华，斯人独憔悴。 孰云网恢恢，将老身反累。 千秋万岁名，寂寞身后事。</td><td>唐诗三百首</td></tr>
<tr><td>4962</td><td>望岳</td><td>〔唐代〕</td><td>杜甫</td><td>岱宗夫如何？齐鲁青未了。 造化钟神秀，阴阳割昏晓。 荡胸生曾云，决眦入归鸟。( 曾 同：层) 会当凌绝顶，一览众山小。</td><td>唐诗三百首</td></tr>
<tr><td>4963</td><td>赠卫八处士</td><td>〔唐代〕</td><td>杜甫</td><td>人生不相见，动如参与商。 今夕复何夕，共此灯烛光。 少壮能几时，鬓发各已苍。 访旧半为鬼，惊呼热中肠。 焉知二十载，重上君子堂。 昔别君未婚，儿女忽成行。 怡然敬父执，问我来何方。 问答乃未已，驱儿罗酒浆。(乃未已 一作：未及已；驱儿 一作：儿女) 夜雨剪春韭，新炊间黄粱。 主称会面难，一举累十觞。 十觞亦不醉，感子故意长。 明日隔山岳，世事两茫茫。</td><td>唐诗三百首</td></tr>
<tr><td>4964</td><td>佳人</td><td>〔唐代〕</td><td>杜甫</td><td>绝代有佳人，幽居在空谷。 自云良家子，零落依草木。 关中昔丧乱，兄弟遭杀戮。 官高何足论，不得收骨肉。 世情恶衰歇，万事随转烛。 夫婿轻薄儿，新人美如玉。 合昏尚知时，鸳鸯不独宿。 但见新人笑，那闻旧人哭。 在山泉水清，出山泉水浊。 侍婢卖珠回，牵萝补茅屋。 摘花不插发，采柏动盈掬。 天寒翠袖薄，日暮倚修竹。</td><td>唐诗三百首</td></tr>
<tr><td>4965</td><td>秋登万山寄张五 / 九月九日岘山寄张子容</td><td>〔唐代〕</td><td>孟浩然</td><td>北山白云里，隐者自怡悦。 相望试登高，心随雁飞灭。(试 一作 始) 愁因薄暮起，兴是清秋发。 时见归村人，沙行渡头歇。(沙行 一作：沙平) 天边树若荠，江畔洲如月。 何当载酒来，共醉重阳节。</td><td>唐诗三百首</td></tr>
<tr><td>4966</td><td>夏日南亭怀辛大</td><td>〔唐代〕</td><td>孟浩然</td><td>山光忽西落，池月渐东上。 散发乘夕凉，开轩卧闲敞。 荷风送香气，竹露滴清响。 欲取鸣琴弹，恨无知音赏。 感此怀故人，中宵劳梦想。(中 一作：终)</td><td>唐诗三百首</td></tr>
<tr><td>4967</td><td>宿业师山房期丁大不至 / 宿业师山房待丁大不至</td><td>〔唐代〕</td><td>孟浩然</td><td>夕阳度西岭，群壑倏已暝。 松月生夜凉，风泉满清听。 樵人归欲尽，烟鸟栖初定。 之子期宿来，孤琴候萝径。</td><td>唐诗三百首</td></tr>
<tr><td>4968</td><td>寻西山隐者不遇</td><td>〔唐代〕</td><td>丘为</td><td>绝顶一茅茨，直上三十里。 扣关无僮仆，窥室唯案几。 若非巾柴车，应是钓秋水。 差池不相见，黾勉空仰止。 草色新雨中，松声晚窗里。 及兹契幽绝，自足荡心耳。 虽无宾主意，颇得清净理。 兴尽方下山，何必待之子。</td><td>唐诗三百首</td></tr>
<tr><td>4969</td><td>晨诣超师院读禅经</td><td>〔唐代〕</td><td>柳宗元</td><td>汲井漱寒齿，清心拂尘服。 闲持贝叶书，步出东斋读。 真源了无取，妄迹世所逐。 遗言冀可冥，缮性何由熟。 道人庭宇静，苔色连深竹。 日出雾露馀，青松如膏沐。 澹然离言说，悟悦心自足。</td><td>唐诗三百首</td></tr>
<tr><td>4970</td><td>溪居</td><td>〔唐代〕</td><td>柳宗元</td><td>久为簪组累，幸此南夷谪。(累 一作：束) 闲依农圃邻，偶似山林客。 晓耕翻露草，夜榜响溪石。 来往不逢人，长歌楚天碧。</td><td>唐诗三百首</td></tr>
<tr><td>4971</td><td>送杨氏女</td><td>〔唐代〕</td><td>韦应物</td><td>永日方戚戚，出行复悠悠。 女子今有行，大江溯轻舟。 尔辈苦无恃，抚念益慈柔。 幼为长所育，两别泣不休。 对此结中肠，义往难复留。 自小阙内训，事姑贻我忧。 赖兹托令门，任恤庶无尤。 贫俭诚所尚，资从岂待周。 孝恭遵妇道，容止顺其猷。 别离在今晨，见尔当何秋。 居闲始自遣，临感忽难收。 归来视幼女，零泪缘缨流。</td><td>唐诗三百首</td></tr>
<tr><td>4972</td><td>长安遇冯著</td><td>〔唐代〕</td><td>韦应物</td><td>客从东方来，衣上灞陵雨。 问客何为来，采山因买斧。 冥冥花正开，飏飏燕新乳。 昨别今已春，鬓丝生几缕。</td><td>唐诗三百首</td></tr>
<tr><td>4973</td><td>夕次盱眙县</td><td>〔唐代〕</td><td>韦应物</td><td>落帆逗淮镇，停舫临孤驿。 浩浩风起波，冥冥日沉夕。 人归山郭暗，雁下芦洲白。 独夜忆秦关，听钟未眠客。</td><td>唐诗三百首</td></tr>
<tr><td>4974</td><td>东郊</td><td>〔唐代〕</td><td>韦应物</td><td>吏舍跼终年，出郊旷清曙。 杨柳散和风，青山澹吾虑。 依丛适自憩，缘涧还复去。 微雨霭芳原，春鸠鸣何处。 乐幽心屡止，遵事迹犹遽。 终罢斯结庐，慕陶直可庶。</td><td>唐诗三百首</td></tr>
<tr><td>4975</td><td>郡斋雨中与诸文士燕集</td><td>〔唐代〕</td><td>韦应物</td><td>兵卫森画戟，宴寝凝清香。 海上风雨至，逍遥池阁凉。 烦疴近消散，嘉宾复满堂。 自惭居处崇，未睹斯民康。 理会是非遣，性达形迹忘。 鲜肥属时禁，蔬果幸见尝。 俯饮一杯酒，仰聆金玉章。 神欢体自轻，意欲凌风翔。 吴中盛文史，群彦今汪洋。 方知大藩地，岂曰财赋强。</td><td>唐诗三百首</td></tr>
<tr><td>4976</td><td>初发扬子寄元大校书</td><td>〔唐代〕</td><td>韦应物</td><td>凄凄去亲爱，泛泛入烟雾。 归棹洛阳人，残钟广陵树。 今朝此为别，何处还相遇。 世事波上舟，沿洄安得住。</td><td>唐诗三百首</td></tr>
<tr><td>4977</td><td>寄全椒山中道士</td><td>〔唐代〕</td><td>韦应物</td><td>今朝郡斋冷，忽念山中客。 涧底束荆薪，归来煮白石。 欲持一瓢酒，远慰风雨夕。 落叶满空山，何处寻行迹。</td><td>唐诗三百首</td></tr>
<tr><td>4978</td><td>宿王昌龄隐居</td><td>〔唐代〕</td><td>常建</td><td>清溪深不测，隐处唯孤云。 松际露微月，清光犹为君。 茅亭宿花影，药院滋苔纹。 余亦谢时去，西山鸾鹤群。</td><td>唐诗三百首</td></tr>
<tr><td>4979</td><td>感遇十二首·其四</td><td>〔唐代〕</td><td>张九龄</td><td>孤鸿海上来，池潢不敢顾。 侧见双翠鸟，巢在三珠树。 矫矫珍木巅，得无金丸惧？ 美服患人指，高明逼神恶。 今我游冥冥，弋者何所慕！</td><td>唐诗三百首</td></tr>
<tr><td>4980</td><td>感遇十二首·其一</td><td>〔唐代〕</td><td>张九龄</td><td>兰叶春葳蕤，桂华秋皎洁。 欣欣此生意，自尔为佳节。 谁知林栖者，闻风坐相悦。 草木有本心，何求美人折！</td><td>唐诗三百首</td></tr>
<tr><td>4981</td><td>感遇十二首·其二</td><td>〔唐代〕</td><td>张九龄</td><td>幽人归独卧，滞虑洗孤清。 持此谢高鸟，因之传远情。 日夕怀空意，人谁感至精？ 飞沉理自隔，何所慰吾诚？</td><td>唐诗三百首</td></tr>
<tr><td>4982</td><td>感遇·江南有丹橘</td><td>〔唐代〕</td><td>张九龄</td><td>江南有丹橘，经冬犹绿林。 岂伊地气暖？自有岁寒心。 可以荐嘉客，奈何阻重深。 运命唯所遇，循环不可寻。 徒言树桃李，此木岂无阴？</td><td>唐诗三百首</td></tr>
<tr><td>4983</td><td>春泛若耶溪</td><td>〔唐代〕</td><td>綦毋潜</td><td>幽意无断绝，此去随所偶。 晚风吹行舟，花路入溪口。 际夜转西壑，隔山望南斗。 潭烟飞溶溶，林月低向后。 生事且弥漫，愿为持竿叟。</td><td>唐诗三百首</td></tr>
<tr><td>4984</td><td>石鱼湖上醉歌</td><td>〔唐代〕</td><td>元结</td><td>漫叟以公田米酿酒，因休暇，则载酒于湖上，时取一醉。欢醉中，据湖岸，引臂向鱼取酒，使舫载之，遍饮坐者。意疑倚巴丘酌于君山之上，诸子环洞庭而坐，酒舫泛泛然触波涛。而往来者，乃作歌以长之。 石鱼湖，似洞庭，夏水欲满君山青。 山为樽，水为沼，酒徒历历坐洲岛。 长风连日作大浪，不能废人运酒舫。 我持长瓢坐巴丘，酌饮四坐以散愁。</td><td>唐诗三百首</td></tr>
<tr><td>4985</td><td>长恨歌</td><td>〔唐代〕</td><td>白居易</td><td>汉皇重色思倾国，御宇多年求不得。 杨家有女初长成，养在深闺人未识。 天生丽质难自弃，一朝选在君王侧。 回眸一笑百媚生，六宫粉黛无颜色。 春寒赐浴华清池，温泉水滑洗凝脂。 侍儿扶起娇无力，始是新承恩泽时。 云鬓花颜金步摇，芙蓉帐暖度春宵。 春宵苦短日高起，从此君王不早朝。 承欢侍宴无闲暇，春从春游夜专夜。 后宫佳丽三千人，三千宠爱在一身。 金屋妆成娇侍夜，玉楼宴罢醉和春。 姊妹弟兄皆列土，可怜光彩生门户。 遂令天下父母心，不重生男重生女。 骊宫高处入青云，仙乐风飘处处闻。 缓歌慢舞凝丝竹，尽日君王看不足。 渔阳鼙鼓动地来，惊破《霓裳羽衣曲》。 九重城阙烟尘生，千乘万骑西南行。 翠华摇摇行复止，西出都门百余里。 六军不发无奈何，宛转蛾眉马前死。 花钿委地无人收，翠翘金雀玉搔头。 君王掩面救不得，回看血泪相和流。 黄埃散漫风萧索，云栈萦纡登剑阁。 峨嵋山下少人行，旌旗无光日色薄。 蜀江水碧蜀山青，圣主朝朝暮暮情。 行宫见月伤心色，夜雨闻铃肠断声。 天旋日转回龙驭，到此踌躇不能去。(日转 一作：地转) 马嵬坡下泥土中，不见玉颜空死处。 君臣相顾尽沾衣，东望都门信马归。 归来池苑皆依旧，太液芙蓉未央柳。 芙蓉如面柳如眉，对此如何不泪垂？ 春风桃李花开夜，秋雨梧桐叶落时。(花开夜 一作：花开日) 西宫南内多秋草，落叶满阶红不扫。(南内 一作：南苑) 梨园弟子白发新，椒房阿监青娥老。 夕殿萤飞思悄然，孤灯挑尽未成眠。 迟迟钟鼓初长夜，耿耿星河欲曙天。 鸳鸯瓦冷霜华重，翡翠衾寒谁与共？ 悠悠生死别经年，魂魄不曾来入梦。 临邛道士鸿都客，能以精诚致魂魄。 为感君王辗转思，遂教方士殷勤觅。 排空驭气奔如电，升天入地求之遍。 上穷碧落下黄泉，两处茫茫皆不见。 忽闻海上有仙山，山在虚无缥缈间。 楼阁玲珑五云起，其中绰约多仙子。 中有一人字太真，雪肤花貌参差是。 金阙西厢叩玉扃，转教小玉报双成。 闻道汉家天子使，九华帐里梦魂惊。 揽衣推枕起徘徊，珠箔银屏迤逦开。 云鬓半偏新睡觉，花冠不整下堂来。 风吹仙袂飘飖举，犹似霓裳羽衣舞。(飘飖 一作：飘飘) 玉容寂寞泪阑干，梨花一枝春带雨。(阑 通：栏) 含情凝睇谢君王，一别音容两渺茫。 昭阳殿里恩爱绝，蓬莱宫中日月长。 回头下望人寰处，不见长安见尘雾。 惟将旧物表深情，钿合金钗寄将去。 钗留一股合一扇，钗擘黄金合分钿。 但令心似金钿坚，天上人间会相见。(但令 一作：但教) 临别殷勤重寄词，词中有誓两心知。 七月七日长生殿，夜半无人私语时。 在天愿作比翼鸟，在地愿为连理枝。 天长地久有时尽，此恨绵绵无绝期。</td><td>唐诗三百首</td></tr>
<tr><td>4986</td><td>琵琶行并序 / 琵琶引</td><td>〔唐代〕</td><td>白居易</td><td>元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。 浔阳江头夜送客，枫叶荻花秋瑟瑟。 主人下马客在船，举酒欲饮无管弦。 醉不成欢惨将别，别时茫茫江浸月。 忽闻水上琵琶声，主人忘归客不发。 寻声暗问弹者谁，琵琶声停欲语迟。 移船相近邀相见，添酒回灯重开宴。 千呼万唤始出来，犹抱琵琶半遮面。 转轴拨弦三两声，未成曲调先有情。 弦弦掩抑声声思，似诉平生不得志。 低眉信手续续弹，说尽心中无限事。 轻拢慢捻抹复挑，初为《霓裳》后《六幺》。(六幺 一作：绿腰) 大弦嘈嘈如急雨，小弦切切如私语。 嘈嘈切切错杂弹，大珠小珠落玉盘。 间关莺语花底滑，幽咽泉流冰下难。 冰泉冷涩弦凝绝，凝绝不通声暂歇。(暂歇 一作：渐歇) 别有幽愁暗恨生，此时无声胜有声。 银瓶乍破水浆迸，铁骑突出刀枪鸣。 曲终收拨当心画，四弦一声如裂帛。 东船西舫悄无言，唯见江心秋月白。 沉吟放拨插弦中，整顿衣裳起敛容。 自言本是京城女，家在虾蟆陵下住。 十三学得琵琶成，名属教坊第一部。 曲罢曾教善才服，妆成每被秋娘妒。(服 一作：伏) 五陵年少争缠头，一曲红绡不知数。 钿头银篦击节碎，血色罗裙翻酒污。(银篦 一作：云篦) 今年欢笑复明年，秋月春风等闲度。 弟走从军阿姨死，暮去朝来颜色故。 门前冷落鞍马稀，老大嫁作商人妇。 商人重利轻别离，前月浮梁买茶去。 去来江口守空船，绕船月明江水寒。 夜深忽梦少年事，梦啼妆泪红阑干。 我闻琵琶已叹息，又闻此语重唧唧。 同是天涯沦落人，相逢何必曾相识！ 我从去年辞帝京，谪居卧病浔阳城。 浔阳地僻无音乐，终岁不闻丝竹声。 住近湓江地低湿，黄芦苦竹绕宅生。 其间旦暮闻何物？杜鹃啼血猿哀鸣。 春江花朝秋月夜，往往取酒还独倾。 岂无山歌与村笛，呕哑嘲哳难为听。 今夜闻君琵琶语，如听仙乐耳暂明。 莫辞更坐弹一曲，为君翻作《琵琶行》。 感我此言良久立，却坐促弦弦转急。 凄凄不似向前声，满座重闻皆掩泣。 座中泣下谁最多？江州司马青衫湿。</td><td>唐诗三百首</td></tr>
<tr><td>4987</td><td>走马川行奉送出师西征 / 走马川行奉送封大夫出师西征</td><td>〔唐代〕</td><td>岑参</td><td>君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。(车师 一作：军师)</td><td>唐诗三百首</td></tr>
<tr><td>4988</td><td>轮台歌奉送封大夫出师西征</td><td>〔唐代〕</td><td>岑参</td><td>轮台城头夜吹角，轮台城北旄头落。 羽书昨夜过渠黎，单于已在金山西。 戍楼西望烟尘黑，汉军屯在轮台北。 上将拥旄西出征，平明吹笛大军行。 四边伐鼓雪海涌，三军大呼阴山动。 虏塞兵气连云屯，战场白骨缠草根。 剑河风急雪片阔，沙口石冻马蹄脱。(雪片阔 一作：云片阔) 亚相勤王甘苦辛，誓将报主静边尘。 古来青史谁不见，今见功名胜古人。</td><td>唐诗三百首</td></tr>
<tr><td>4989</td><td>白雪歌送武判官归京</td><td>〔唐代〕</td><td>岑参</td><td>北风卷地白草折，胡天八月即飞雪。 忽如一夜春风来，千树万树梨花开。 散入珠帘湿罗幕，狐裘不暖锦衾薄。 将军角弓不得控，都护铁衣冷难着。(难着 一作：犹著) 瀚海阑干百丈冰，愁云惨淡万里凝。 中军置酒饮归客，胡琴琵琶与羌笛。 纷纷暮雪下辕门，风掣红旗冻不翻。 轮台东门送君去，去时雪满天山路。 山回路转不见君，雪上空留马行处。</td><td>唐诗三百首</td></tr>
<tr><td>4990</td><td>宣州谢脁楼饯别校书叔云</td><td>〔唐代〕</td><td>李白</td><td>弃我去者，昨日之日不可留； 乱我心者，今日之日多烦忧。 长风万里送秋雁，对此可以酣高楼。 蓬莱文章建安骨，中间小谢又清发。 俱怀逸兴壮思飞，欲上青天揽明月。(揽 一作：览；明月 一作：日月) 抽刀断水水更流，举杯销愁愁更愁。(销愁 一作：消愁) 人生在世不称意，明朝散发弄扁舟。</td><td>唐诗三百首</td></tr>
<tr><td>4991</td><td>庐山谣寄卢侍御虚舟</td><td>〔唐代〕</td><td>李白</td><td>我本楚狂人，凤歌笑孔丘。 手持绿玉杖，朝别黄鹤楼。 五岳寻仙不辞远，一生好入名山游。 庐山秀出南斗傍，屏风九叠云锦张， 影落明湖青黛光。 金阙前开二峰长，银河倒挂三石梁， 香炉瀑布遥相望，回崖沓嶂凌苍苍。 翠影红霞映朝日，鸟飞不到吴天长。 登高壮观天地间，大江茫茫去不还。 黄云万里动风色，白波九道流雪山。 好为庐山谣，兴因庐山发。 闲窥石镜清我心，谢公行处苍苔没。 早服还丹无世情，琴心三叠道初成。 遥见仙人彩云里，手把芙蓉朝玉京。 先期汗漫九垓上，愿接卢敖游太清。</td><td>唐诗三百首</td></tr>
<tr><td>4992</td><td>梦游天姥吟留别 / 梦游天姥山别东鲁诸公</td><td>〔唐代〕</td><td>李白</td><td>海客谈瀛洲，烟涛微茫信难求； 越人语天姥，云霞明灭或可睹。 天姥连天向天横，势拔五岳掩赤城。 天台四万八千丈，对此欲倒东南倾。 我欲因之梦吴越，一夜飞度镜湖月。 湖月照我影，送我至剡溪。 谢公宿处今尚在，渌水荡漾清猿啼。 脚著谢公屐，身登青云梯。 半壁见海日，空中闻天鸡。 千岩万转路不定，迷花倚石忽已暝。 熊咆龙吟殷岩泉，栗深林兮惊层巅。 云青青兮欲雨，水澹澹兮生烟。 列缺霹雳，丘峦崩摧。 洞天石扉，訇然中开。 青冥浩荡不见底，日月照耀金银台。 霓为衣兮风为马，云之君兮纷纷而来下。 虎鼓瑟兮鸾回车，仙之人兮列如麻。 忽魂悸以魄动，恍惊起而长嗟。 惟觉时之枕席，失向来之烟霞。 世间行乐亦如此，古来万事东流水。 别君去兮何时还？且放白鹿青崖间，须行即骑访名山。 安能摧眉折腰事权贵，使我不得开心颜？</td><td>唐诗三百首</td></tr>
<tr><td>4993</td><td>金陵酒肆留别</td><td>〔唐代〕</td><td>李白</td><td>风吹柳花满店香，吴姬压酒劝客尝。(劝客 一作：唤客) 金陵子弟来相送，欲行不行各尽觞。 请君试问东流水，别意与之谁短长？</td><td>唐诗三百首</td></tr>
<tr><td>4994</td><td>韩碑</td><td>〔唐代〕</td><td>李商隐</td><td>元和天子神武姿，彼何人哉轩与羲。 誓将上雪列圣耻，坐法宫中朝四夷。 淮西有贼五十载，封狼生貙貙生罴。 不据山河据平地，长戈利矛日可麾。 帝得圣相相曰度，贼斫不死神扶持。 腰悬相印作都统，阴风惨澹天王旗。 愬武古通作牙爪，仪曹外郎载笔随。 行军司马智且勇，十四万众犹虎貔。 入蔡缚贼献太庙，功无与让恩不訾。 帝曰汝度功第一，汝从事愈宜为辞。 愈拜稽首蹈且舞，金石刻画臣能为。 古者世称大手笔，此事不系于职司。 当仁自古有不让，言讫屡颔天子颐。 公退斋戒坐小阁，濡染大笔何淋漓。 点窜《尧典》《舜典》字，涂改《清庙》《生民》诗。 文成破体书在纸，清晨再拜铺丹墀。 表曰臣愈昧死上，咏神圣功书之碑。 碑高三丈字如斗，负以灵鳌蟠以螭。 句奇语重喻者少，谗之天子言其私。 长绳百尺拽碑倒，粗砂大石相磨治。 公之斯文若元气，先时已入人肝脾。 汤盘孔鼎有述作，今无其器存其辞。 呜呼圣王及圣相，相与烜赫流淳熙。 公之斯文不示后，曷与三五相攀追。 愿书万本诵万遍，口角流沫右手胝。 传之七十有二代，以为封禅玉检明堂基。</td><td>唐诗三百首</td></tr>
<tr><td>4995</td><td>听董大弹胡笳声兼寄语弄房给事</td><td>〔唐代〕</td><td>李颀</td><td>蔡女昔造胡笳声，一弹一十有八拍。 胡人落泪沾边草，汉使断肠对归客。 古戍苍苍烽火寒，大荒沉沉飞雪白。 先拂商弦后角羽，四郊秋叶惊摵摵。 董夫子，通神明，深山窃听来妖精。 言迟更速皆应手，将往复旋如有情。 空山百鸟散还合，万里浮云阴且晴。 嘶酸雏雁失群夜，断绝胡儿恋母声。 川为静其波，鸟亦罢其鸣。 乌孙部落家乡远，逻娑沙尘哀怨生。 幽音变调忽飘洒，长风吹林雨堕瓦。 迸泉飒飒飞木末，野鹿呦呦走堂下。 长安城连东掖垣，凤凰池对青琐门。 高才脱略名与利，日夕望君抱琴至。</td><td>唐诗三百首</td></tr>
<tr><td>4996</td><td>听安万善吹觱篥歌</td><td>〔唐代〕</td><td>李颀</td><td>南山截竹为觱篥，此乐本自龟兹出。 流传汉地曲转奇，凉州胡人为我吹。 傍邻闻者多叹息，远客思乡皆泪垂。 世人解听不解赏，长飙风中自来往。 枯桑老柏寒飕飗，九雏鸣凤乱啾啾。 龙吟虎啸一时发，万籁百泉相与秋。 忽然更作渔阳掺，黄云萧条白日暗。 变调如闻杨柳春，上林繁花照眼新。 岁夜高堂列明烛，美酒一杯声一曲。</td><td>唐诗三百首</td></tr>
<tr><td>4997</td><td>古意</td><td>〔唐代〕</td><td>李颀</td><td>男儿事长征，少小幽燕客。 赌胜马蹄下，由来轻七尺。 杀人莫敢前，须如猬毛磔。 黄云陇底白云飞，未得报恩不得归。 辽东小妇年十五，惯弹琵琶解歌舞。 今为羌笛出塞声，使我三军泪如雨。</td><td>唐诗三百首</td></tr>
<tr><td>4998</td><td>送陈章甫</td><td>〔唐代〕</td><td>李颀</td><td>四月南风大麦黄，枣花未落桐阴长。 青山朝别暮还见，嘶马出门思旧乡。 陈侯立身何坦荡，虬须虎眉仍大颡。 腹中贮书一万卷，不肯低头在草莽。 东门酤酒饮我曹，心轻万事如鸿毛。 醉卧不知白日暮，有时空望孤云高。 长河浪头连天黑，津口停舟渡不得。 郑国游人未及家，洛阳行子空叹息。 闻道故林相识多，罢官昨日今如何。</td><td>唐诗三百首</td></tr>
<tr><td>4999</td><td>琴歌</td><td>〔唐代〕</td><td>李颀</td><td>主人有酒欢今夕，请奏鸣琴广陵客。 月照城头乌半飞，霜凄万树风入衣。(万树 一作：万木) 铜炉华烛烛增辉，初弹渌水后楚妃。 一声已动物皆静，四座无言星欲稀。 清淮奉使千余里，敢告云山从此始。</td><td>唐诗三百首</td></tr>
<tr><td>5000</td><td>古柏行</td><td>〔唐代〕</td><td>杜甫</td><td>孔明庙前有老柏，柯如青铜根如石。 霜皮溜雨四十围，黛色参天二千尺。 君臣已与时际会，树木犹为人爱惜。 云来气接巫峡长，月出寒通雪山白。 忆昨路绕锦亭东，先主武侯同閟宫。 崔嵬枝干郊原古，窈窕丹青户牖空。 落落盘踞虽得地，冥冥孤高多烈风。 扶持自是神明力，正直原因造化工。 大厦如倾要梁栋，万牛回首丘山重。 不露文章世已惊，未辞翦伐谁能送？ 苦心岂免容蝼蚁，香叶终经宿鸾凤。 志士幽人莫怨嗟：古来材大难为用。</td><td>唐诗三百首</td></tr>
<tr><td>5001</td><td>观公孙大娘弟子舞剑器行</td><td>〔唐代〕</td><td>杜甫</td><td>大历二年十月十九日，夔府别驾元持宅，见临颍李十二娘舞剑器，壮其蔚跂，问其所师，曰：“余公孙大娘弟子也。” 开元五载，余尚童稚，记于郾城观公孙氏，舞剑器浑脱，浏漓顿挫，独出冠时，自高头宜春梨园二伎坊内人洎外供奉舞女，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦非盛颜。既辨其由来，知波澜莫二，抚事慷慨，聊为《剑器行》。昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。 昔有佳人公孙氏，一舞剑器动四方。 观者如山色沮丧，天地为之久低昂。 㸌如羿射九日落，矫如群帝骖龙翔。 来如雷霆收震怒，罢如江海凝清光。 绛唇珠袖两寂寞，晚有弟子传芬芳。 临颍美人在白帝，妙舞此曲神扬扬。 与余问答既有以，感时抚事增惋伤。 先帝侍女八千人，公孙剑器初第一。 五十年间似反掌，风尘澒洞昏王室。 梨园弟子散如烟，女乐余姿映寒日。 金粟堆前木已拱，瞿唐石城草萧瑟。 玳筵急管曲复终，乐极哀来月东出。 老夫不知其所往，足茧荒山转愁疾。</td><td>唐诗三百首</td></tr>
<tr><td>5002</td><td>韦讽录事宅观曹将军画马图</td><td>〔唐代〕</td><td>杜甫</td><td>国初已来画鞍马，神妙独数江都王。 将军得名三十载，人间又见真乘黄。 曾貌先帝照夜白，龙池十日飞霹雳。 内府殷红玛瑙盘，婕妤传诏才人索。 盘赐将军拜舞归，轻纨细绮相追飞。 贵戚权门得笔迹，始觉屏障生光辉。 昔日太宗拳毛騧，近时郭家狮子花。 今之新图有二马，复令识者久叹嗟。 此皆骑战一敌万，缟素漠漠开风沙。 其余七匹亦殊绝，迥若寒空动烟雪。 霜蹄蹴踏长楸间，马官厮养森成列。 可怜九马争神骏，顾视清高气深稳。 借问苦心爱者谁，后有韦讽前支遁。 忆昔巡幸新丰宫，翠华拂天来向东。 腾骧磊落三万匹，皆与此图筋骨同。 自从献宝朝河宗，无复射蛟江水中。 君不见金粟堆前松柏里，龙媒去尽鸟呼风。</td><td>唐诗三百首</td></tr>
<tr><td>5003</td><td>丹青引赠曹将军霸</td><td>〔唐代〕</td><td>杜甫</td><td>将军魏武之子孙，于今为庶为清门。 英雄割据虽已矣，文采风流今尚存。 学书初学卫夫人，但恨无过王右军。 丹青不知老将至，富贵于我如浮云。 开元之中常引见，承恩数上南薰殿。 凌烟功臣少颜色，将军下笔开生面。 良相头上进贤冠，猛将腰间大羽箭。 褒公鄂公毛发动，英姿飒爽来酣战。 先帝天马玉花骢，画工如山貌不同。 是日牵来赤墀下，迥立阊阖生长风。 诏谓将军拂绢素，意匠惨澹经营中。 斯须九重真龙出，一洗万古凡马空。 玉花却在御榻上，榻上庭前屹相向。 至尊含笑催赐金，圉人太仆皆惆怅。 弟子韩干早入室，亦能画马穷殊相。 干惟画肉不画骨，忍使骅骝气凋丧。 将军画善盖有神，必逢佳士亦写真。 即今漂泊干戈际，屡貌寻常行路人。 途穷反遭俗眼白，世上未有如公贫。 但看古来盛名下，终日坎壈缠其身。</td><td>唐诗三百首</td></tr>
<tr><td>5004</td><td>寄韩谏议注</td><td>〔唐代〕</td><td>杜甫</td><td>今我不乐思岳阳，身欲奋飞病在床。 美人娟娟隔秋水，濯足洞庭望八荒。 鸿飞冥冥日月白，青枫叶赤天雨霜。 玉京群帝集北斗，或骑麒麟翳凤凰。 芙蓉旌旗烟雾落，影动倒景摇潇湘。 星宫之君醉琼浆，羽人稀少不在旁。 似闻昨者赤松子，恐是汉代韩张良。 昔随刘氏定长安，帷幄未改神惨伤。 国家成败吾岂敢，色难腥腐餐枫香。 周南留滞古所惜，南极老人应寿昌。 美人胡为隔秋水，焉得置之贡玉堂。</td><td>唐诗三百首</td></tr>
<tr><td>5005</td><td>夜归鹿门山歌 / 夜归鹿门歌</td><td>〔唐代〕</td><td>孟浩然</td><td>山寺钟鸣昼已昏，渔梁渡头争渡喧。 人随沙岸向江村，余亦乘舟归鹿门。 鹿门月照开烟树，忽到庞公栖隐处。 岩扉松径长寂寥，惟有幽人自来去。</td><td>唐诗三百首</td></tr>
<tr><td>5006</td><td>渔翁</td><td>〔唐代〕</td><td>柳宗元</td><td>渔翁夜傍西岩宿，晓汲清湘燃楚竹。 烟销日出不见人，欸乃一声山水绿。 回看天际下中流，岩上无心云相逐。</td><td>唐诗三百首</td></tr>
<tr><td>5007</td><td>登幽州台歌</td><td>〔唐代〕</td><td>陈子昂</td><td>前不见古人，后不见来者。 念天地之悠悠，独怆然而涕下！</td><td>唐诗三百首</td></tr>
<tr><td>5008</td><td>石鼓歌</td><td>〔唐代〕</td><td>韩愈</td><td>张生手持石鼓文，劝我试作石鼓歌。 少陵无人谪仙死，才薄将奈石鼓何。 周纲凌迟四海沸，宣王愤起挥天戈。 大开明堂受朝贺，诸侯剑佩鸣相磨。 蒐于岐阳骋雄俊，万里禽兽皆遮罗。 镌功勒成告万世，凿石作鼓隳嵯峨。 从臣才艺咸第一，拣选撰刻留山阿。 雨淋日灸野火燎，鬼物守护烦撝呵。 公从何处得纸本，毫发尽备无差讹。 辞严义密读难晓，字体不类隶与蝌。 年深岂免有缺画，快剑斫断生蛟鼍。 鸾翔凤翥众仙下，珊瑚碧树交枝柯。 金绳铁索锁钮壮，古鼎跃水龙腾梭。 陋儒编诗不收入，二雅褊迫无委蛇。 孔子西行不到秦，掎摭星宿遗羲娥。 嗟余好古生苦晚，对此涕泪双滂沱。 忆昔初蒙博士征，其年始改称元和。 故人从军在右辅，为我度量掘臼科。 濯冠沐浴告祭酒，如此至宝存岂多。 毡包席裹可立致，十鼓只载数骆驼。 荐诸太庙比郜鼎，光价岂止百倍过。 圣恩若许留太学，诸生讲解得切磋。 观经鸿都尚填咽，坐见举国来奔波。 剜苔剔藓露节角，安置妥帖平不颇。 大厦深檐与盖覆，经历久远期无佗。 中朝大官老于事，讵肯感激徒媕婀。 牧童敲火牛砺角，谁复著手为摩挲。 日销月铄就埋没，六年西顾空吟哦。 羲之俗书趁姿媚，数纸尚可博白鹅。 继周八代争战罢，无人收拾理则那。 方今太平日无事，柄任儒术崇丘轲。 安能以此尚论列，愿借辩口如悬河。 石鼓之歌止于此，呜呼吾意其蹉跎。</td><td>唐诗三百首</td></tr>
<tr><td>5009</td><td>山石</td><td>〔唐代〕</td><td>韩愈</td><td>山石荦确行径微，黄昏到寺蝙蝠飞。 升堂坐阶新雨足，芭蕉叶大栀子肥。 僧言古壁佛画好，以火来照所见稀。 铺床拂席置羹饭，疏粝亦足饱我饥。 夜深静卧百虫绝，清月出岭光入扉。 天明独去无道路，出入高下穷烟霏。 山红涧碧纷烂漫，时见松枥皆十围。 当流赤足踏涧石，水声激激风吹衣。 人生如此自可乐，岂必局束为人鞿？(鞿 一作：靰) 嗟哉吾党二三子，安得至老不更归。</td><td>唐诗三百首</td></tr>
<tr><td>5010</td><td>八月十五夜赠张功曹</td><td>〔唐代〕</td><td>韩愈</td><td>纤云四卷天无河，清风吹空月舒波。 沙平水息声影绝，一杯相属君当歌。 君歌声酸辞且苦，不能听终泪如雨。 洞庭连天九疑高，蛟龙出没猩鼯号。 十生九死到官所，幽居默默如藏逃。 下床畏蛇食畏药，海气湿蛰熏腥臊。 昨者州前捶大鼓，嗣皇继圣登夔皋。 赦书一日行万里，罪从大辟皆除死。 迁者追回流者还，涤瑕荡垢清朝班。 州家申名使家抑，坎轲只得移荆蛮。 判司卑官不堪说，未免捶楚尘埃间。 同时辈流多上道，天路幽险难追攀。 君歌且休听我歌，我歌今与君殊科。 一年明月今宵多，人生由命非由他。 有酒不饮奈明何。</td><td>唐诗三百首</td></tr>
<tr><td>5011</td><td>谒衡岳庙遂宿岳寺题门楼</td><td>〔唐代〕</td><td>韩愈</td><td>五岳祭秩皆三公，四方环镇嵩当中。 火维地荒足妖怪，天假神柄专其雄。 喷云泄雾藏半腹，虽有绝顶谁能穷？ 我来正逢秋雨节，阴气晦昧无清风。 潜心默祷若有应，岂非正直能感通！ 须臾静扫众峰出，仰见突兀撑青空。 紫盖连延接天柱，石廪腾掷堆祝融。 森然魄动下马拜，松柏一径趋灵宫。 粉墙丹柱动光彩，鬼物图画填青红。 升阶伛偻荐脯酒，欲以菲薄明其衷。 庙令老人识神意，睢盱侦伺能鞠躬。 手持杯珓导我掷，云此最吉余难同。 窜逐蛮荒幸不死，衣食才足甘长终。 侯王将相望久绝，神纵欲福难为功。 夜投佛寺上高阁，星月掩映云曈昽。 猿鸣钟动不知曙，杲杲寒日生于东。</td><td>唐诗三百首</td></tr>
<tr><td>5012</td><td>凉州词二首·其一</td><td>〔唐代〕</td><td>王之涣</td><td>黄河远上白云间，一片孤城万仞山。 羌笛何须怨杨柳，春风不度玉门关。</td><td>唐诗三百首</td></tr>
<tr><td>5013</td><td>出塞</td><td>〔唐代〕</td><td>王昌龄</td><td>秦时明月汉时关，万里长征人未还。 但使龙城飞将在，不教胡马度阴山。</td><td>唐诗三百首</td></tr>
<tr><td>5014</td><td>塞上曲·其一</td><td>〔唐代〕</td><td>王昌龄</td><td>蝉鸣空桑林，八月萧关道。 出塞入塞寒，处处黄芦草。 从来幽并客，皆共尘沙老。 莫学游侠儿，矜夸紫骝好。</td><td>唐诗三百首</td></tr>
<tr><td>5015</td><td>塞下曲</td><td>〔唐代〕</td><td>王昌龄</td><td>饮马渡秋水，水寒风似刀。 平沙日未没，黯黯见临洮。 昔日长城战，咸言意气高。 黄尘足今古，白骨乱蓬蒿。</td><td>唐诗三百首</td></tr>
<tr><td>5016</td><td>长信怨</td><td>〔唐代〕</td><td>王昌龄</td><td>金井梧桐秋叶黄，珠帘不卷夜来霜。 熏笼玉枕无颜色，卧听南宫清漏长。 高殿秋砧响夜阑，霜深犹忆御衣寒。 银灯青琐裁缝歇，还向金城明主看。 奉帚平明金殿开，暂将团扇共徘徊。 玉颜不及寒鸦色，犹带昭阳日影来。 真成薄命久寻思，梦见君王觉后疑。 火照西宫知夜饮，分明复道奉恩时。 长信宫中秋月明，昭阳殿下捣衣声。 白露堂中细草迹，红罗帐里不胜情。</td><td>唐诗三百首</td></tr>
<tr><td>5017</td><td>送元二使安西 / 渭城曲</td><td>〔唐代〕</td><td>王维</td><td>渭城朝雨浥轻尘，客舍青青柳色新。 劝君更尽一杯酒，西出阳关无故人。</td><td>唐诗三百首</td></tr>
<tr><td>5018</td><td>秋夜曲</td><td>〔唐代〕</td><td>王维</td><td>桂魄初生秋露微，轻罗已薄未更衣。 银筝夜久殷勤弄，心怯空房不忍归。</td><td>唐诗三百首</td></tr>
<tr><td>5019</td><td>洛阳女儿行</td><td>〔唐代〕</td><td>王维</td><td>洛阳女儿对门居，才可颜容十五余。 良人玉勒乘骢马，侍女金盘脍鲤鱼。 画阁朱楼尽相望，红桃绿柳垂檐向。 罗帷送上七香车，宝扇迎归九华帐。 狂夫富贵在青春，意气骄奢剧季伦。 自怜碧玉亲教舞，不惜珊瑚持与人。 春窗曙灭九微火，九微片片飞花琐。 戏罢曾无理曲时，妆成祗是熏香坐。 城中相识尽繁华，日夜经过赵李家。 谁怜越女颜如玉，贫贱江头自浣纱。</td><td>唐诗三百首</td></tr>
<tr><td>5020</td><td>老将行</td><td>〔唐代〕</td><td>王维</td><td>少年十五二十时，步行夺得胡马骑。(夺得 一作：夺取) 射杀山中白额虎，肯数邺下黄须儿！ 一身转战三千里，一剑曾当百万师。 汉兵奋迅如霹雳，虏骑崩腾畏蒺藜。 卫青不败由天幸，李广无功缘数奇。 自从弃置便衰朽，世事蹉跎成白首。 昔时飞箭无全目，今日垂杨生左肘。 路旁时卖故侯瓜，门前学种先生柳。 苍茫古木连穷巷，寥落寒山对虚牖。(苍茫 一作：茫茫) 誓令疏勒出飞泉，不似颍川空使酒。 贺兰山下阵如云，羽檄交驰日夕闻。 节使三河募年少，诏书五道出将军。 试拂铁衣如雪色，聊持宝剑动星文。 愿得燕弓射大将，耻令越甲鸣吾君。 莫嫌旧日云中守，犹堪一战取功勋。</td><td>唐诗三百首</td></tr>
<tr><td>5021</td><td>桃源行</td><td>〔唐代〕</td><td>王维</td><td>渔舟逐水爱山春，两岸桃花夹古津。 坐看红树不知远，行尽青溪不见人。(不见 一作：忽值) 山口潜行始隈隩，山开旷望旋平陆。 遥看一处攒云树，近入千家散花竹。 樵客初传汉姓名，居人未改秦衣服。 居人共住武陵源，还从物外起田园。 月明松下房栊静，日出云中鸡犬喧。 惊闻俗客争来集，竞引还家问都邑。 平明闾巷扫花开，薄暮渔樵乘水入。 初因避地去人间，及至成仙遂不还。 峡里谁知有人事，世中遥望空云山。 不疑灵境难闻见，尘心未尽思乡县。 出洞无论隔山水，辞家终拟长游衍。 自谓经过旧不迷，安知峰壑今来变。 当时只记入山深，青溪几度到云林。 春来遍是桃花水，不辨仙源何处寻。</td><td>唐诗三百首</td></tr>
<tr><td>5022</td><td>清平调·其一</td><td>〔唐代〕</td><td>李白</td><td>云想衣裳花想容，春风拂槛露华浓。 若非群玉山头见，会向瑶台月下逢。</td><td>唐诗三百首</td></tr>
<tr><td>5023</td><td>清平调·其二</td><td>〔唐代〕</td><td>李白</td><td>一枝红艳露凝香，云雨巫山枉断肠。 借问汉宫谁得似，可怜飞燕倚新妆。</td><td>唐诗三百首</td></tr>
<tr><td>5024</td><td>清平调·名花倾国两相欢</td><td>〔唐代〕</td><td>李白</td><td>名花倾国两相欢，长得君王带笑看。(长得 一作：常得) 解释春风无限恨，沉香亭北倚栏杆。</td><td>唐诗三百首</td></tr>
<tr><td>5025</td><td>行路难·其一</td><td>〔唐代〕</td><td>李白</td><td>金樽清酒斗十千，玉盘珍羞直万钱。(羞 同：馐；直 同：值) 停杯投箸不能食，拔剑四顾心茫然。 欲渡黄河冰塞川，将登太行雪满山。(雪满山 一作：雪暗天) 闲来垂钓碧溪上，忽复乘舟梦日边。(碧 一作：坐) 行路难，行路难，多歧路，今安在？ 长风破浪会有时，直挂云帆济沧海。</td><td>唐诗三百首</td></tr>
<tr><td>5026</td><td>行路难·其二</td><td>〔唐代〕</td><td>李白</td><td>大道如青天，我独不得出。 羞逐长安社中儿，赤鸡白雉赌梨栗。 弹剑作歌奏苦声，曳裾王门不称情。 淮阴市井笑韩信，汉朝公卿忌贾生。 君不见昔时燕家重郭隗，拥篲折节无嫌猜。 剧辛乐毅感恩分，输肝剖胆效英才。 昭王白骨萦蔓草，谁人更扫黄金台？ 行路难，归去来！</td><td>唐诗三百首</td></tr>
<tr><td>5027</td><td>行路难·其三</td><td>〔唐代〕</td><td>李白</td><td>有耳莫洗颍川水，有口莫食首阳蕨。 含光混世贵无名，何用孤高比云月？ 吾观自古贤达人，功成不退皆殒身。 子胥既弃吴江上，屈原终投湘水滨。 陆机雄才岂自保？李斯税驾苦不早。 华亭鹤唳讵可闻？上蔡苍鹰何足道？ 君不见吴中张翰称达生，秋风忽忆江东行。 且乐生前一杯酒，何须身后千载名？</td><td>唐诗三百首</td></tr>
<tr><td>5028</td><td>将进酒</td><td>〔唐代〕</td><td>李白</td><td>君不见黄河之水天上来，奔流到海不复回。 君不见高堂明镜悲白发，朝如青丝暮成雪。 人生得意须尽欢，莫使金樽空对月。 天生我材必有用，千金散尽还复来。 烹羊宰牛且为乐，会须一饮三百杯。 岑夫子，丹丘生，将进酒，杯莫停。 与君歌一曲，请君为我倾耳听。(倾耳听 一作：侧耳听) 钟鼓馔玉不足贵，但愿长醉不愿醒。(不足贵 一作：何足贵；不愿醒 一作：不复醒) 古来圣贤皆寂寞，惟有饮者留其名。(古来 一作：自古；惟 通：唯) 陈王昔时宴平乐，斗酒十千恣欢谑。 主人何为言少钱，径须沽取对君酌。 五花马、千金裘，呼儿将出换美酒，与尔同销万古愁。</td><td>唐诗三百首</td></tr>
<tr><td>5029</td><td>玉阶怨</td><td>〔唐代〕</td><td>李白</td><td>玉阶生白露，夜久侵罗袜。 却下水晶帘，玲珑望秋月。(水晶 一作 水精)</td><td>唐诗三百首</td></tr>
<tr><td>5030</td><td>长相思·其一</td><td>〔唐代〕</td><td>李白</td><td>长相思，在长安。 络纬秋啼金井阑，微霜凄凄簟色寒。 孤灯不明思欲绝，卷帷望月空长叹。 美人如花隔云端！ 上有青冥之长天，下有渌水之波澜。(长天 一作：高天) 天长路远魂飞苦，梦魂不到关山难。 长相思，摧心肝！</td><td>唐诗三百首</td></tr>
<tr><td>5031</td><td>长相思·其二</td><td>〔唐代〕</td><td>李白</td><td>日色欲尽花含烟，月明如素愁不眠。(如素 一作：欲素) 赵瑟初停凤凰柱，蜀琴欲奏鸳鸯弦。 此曲有意无人传，愿随春风寄燕然。 忆君迢迢隔青天。昔日横波目，今作流泪泉。 不信妾断肠，归来看取明镜前。(断肠 一作：肠断)</td><td>唐诗三百首</td></tr>
<tr><td>5032</td><td>长干行·其一</td><td>〔唐代〕</td><td>李白</td><td>妾发初覆额，折花门前剧。 郎骑竹马来，绕床弄青梅。 同居长干里，两小无嫌猜。 十四为君妇，羞颜未尝开。 低头向暗壁，千唤不一回。 十五始展眉，愿同尘与灰。 常存抱柱信，岂上望夫台。 十六君远行，瞿塘滟滪堆。 五月不可触，猿声天上哀。(猿声 一作：猿鸣) 门前迟行迹，一一生绿苔。 苔深不能扫，落叶秋风早。 八月蝴蝶来，双飞西园草。(蝴蝶来 一作：蝴蝶黄) 感此伤妾心，坐愁红颜老。 早晚下三巴，预将书报家。 相迎不道远，直至长风沙。</td><td>唐诗三百首</td></tr>
<tr><td>5033</td><td>蜀道难</td><td>〔唐代〕</td><td>李白</td><td>噫吁嚱，危乎高哉！ 蜀道之难，难于上青天！ 蚕丛及鱼凫，开国何茫然！ 尔来四万八千岁，不与秦塞通人烟。 西当太白有鸟道，可以横绝峨眉巅。 地崩山摧壮士死，然后天梯石栈相钩连。 上有六龙回日之高标，下有冲波逆折之回川。 黄鹤之飞尚不得过，猿猱欲度愁攀援。 青泥何盘盘，百步九折萦岩峦。 扪参历井仰胁息，以手抚膺坐长叹。 问君西游何时还？畏途巉岩不可攀。 但见悲鸟号古木，雄飞雌从绕林间。 又闻子规啼夜月，愁空山。 蜀道之难，难于上青天，使人听此凋朱颜！ 连峰去天不盈尺，枯松倒挂倚绝壁。 飞湍瀑流争喧豗，砯崖转石万壑雷。 其险也如此，嗟尔远道之人胡为乎来哉！(也如此 一作：也若此) 剑阁峥嵘而崔嵬，一夫当关，万夫莫开。 所守或匪亲，化为狼与豺。 朝避猛虎，夕避长蛇，磨牙吮血，杀人如麻。 锦城虽云乐，不如早还家。 蜀道之难，难于上青天，侧身西望长咨嗟！</td><td>唐诗三百首</td></tr>
<tr><td>5034</td><td>子夜吴歌·春歌</td><td>〔唐代〕</td><td>李白</td><td>秦地罗敷女，采桑绿水边。 素手青条上，红妆白日鲜。 蚕饥妾欲去，五马莫留连。</td><td>唐诗三百首</td></tr>
<tr><td>5035</td><td>子夜吴歌·夏歌</td><td>〔唐代〕</td><td>李白</td><td>镜湖三百里，菡萏发荷花。 五月西施采，人看隘若耶。 回舟不待月，归去越王家。</td><td>唐诗三百首</td></tr>
<tr><td>5036</td><td>子夜吴歌·秋歌</td><td>〔唐代〕</td><td>李白</td><td>长安一片月，万户捣衣声。 秋风吹不尽，总是玉关情。 何日平胡虏，良人罢远征。</td><td>唐诗三百首</td></tr>
<tr><td>5037</td><td>子夜吴歌·冬歌</td><td>〔唐代〕</td><td>李白</td><td>明朝驿使发，一夜絮征袍。 素手抽针冷，那堪把剪刀。 裁缝寄远道，几日到临洮。</td><td>唐诗三百首</td></tr>
<tr><td>5038</td><td>关山月</td><td>〔唐代〕</td><td>李白</td><td>明月出天山，苍茫云海间。 长风几万里，吹度玉门关。 汉下白登道，胡窥青海湾。 由来征战地，不见有人还。 戍客望边邑，思归多苦颜。(望边邑 一作：望边色) 高楼当此夜，叹息未应闲。</td><td>唐诗三百首</td></tr>
<tr><td>5039</td><td>江南曲</td><td>〔唐代〕</td><td>李益</td><td>嫁得瞿塘贾，朝朝误妾期。 早知潮有信，嫁与弄潮儿。</td><td>唐诗三百首</td></tr>
<tr><td>5040</td><td>古从军行</td><td>〔唐代〕</td><td>李颀</td><td>白日登山望烽火，黄昏饮马傍交河。 行人刁斗风沙暗，公主琵琶幽怨多。 野云万里无城郭，雨雪纷纷连大漠。 胡雁哀鸣夜夜飞，胡儿眼泪双双落。 闻道玉门犹被遮，应将性命逐轻车。 年年战骨埋荒外，空见蒲桃入汉家。</td><td>唐诗三百首</td></tr>
<tr><td>5041</td><td>哀王孙</td><td>〔唐代〕</td><td>杜甫</td><td>长安城头头白乌，夜飞延秋门上呼。 又向人家啄大屋，屋底达官走避胡。 金鞭断折九马死，骨肉不得同驰驱。 腰下宝玦青珊瑚，可怜王孙泣路隅。 问之不肯道姓名，但道困苦乞为奴。 已经百日窜荆棘，身上无有完肌肤。 高帝子孙尽隆准，龙种自与常人殊。 豺狼在邑龙在野，王孙善保千金躯。 不敢长语临交衢，且为王孙立斯须。 昨夜东风吹血腥，东来橐驼满旧都。 朔方健儿好身手，昔何勇锐今何愚。 窃闻天子已传位，圣德北服南单于。 花门剺面请雪耻，慎勿出口他人狙。 哀哉王孙慎勿疏，五陵佳气无时无。</td><td>唐诗三百首</td></tr>
<tr><td>5042</td><td>兵车行</td><td>〔唐代〕</td><td>杜甫</td><td>车辚辚，马萧萧，行人弓箭各在腰。 耶娘妻子走相送，尘埃不见咸阳桥。(耶娘 一作：爷娘) 牵衣顿足拦道哭，哭声直上干云霄。 道旁过者问行人，行人但云点行频。 或从十五北防河，便至四十西营田。 去时里正与裹头，归来头白还戍边。 边庭流血成海水，武皇开边意未已。 君不闻，汉家山东二百州，千村万落生荆杞。 纵有健妇把锄犁，禾生陇亩无东西。 况复秦兵耐苦战，被驱不异犬与鸡。 长者虽有问，役夫敢申恨？ 且如今年冬，未休关西卒。 县官急索租，租税从何出？ 信知生男恶，反是生女好。 生女犹得嫁比邻，生男埋没随百草。 君不见，青海头，古来白骨无人收。 新鬼烦冤旧鬼哭，天阴雨湿声啾啾！</td><td>唐诗三百首</td></tr>
<tr><td>5043</td><td>丽人行</td><td>〔唐代〕</td><td>杜甫</td><td>三月三日天气新，长安水边多丽人。 态浓意远淑且真，肌理细腻骨肉匀。 绣罗衣裳照暮春，蹙金孔雀银麒麟。 头上何所有？翠微匎叶垂鬓唇。 背后何所见？珠压腰衱稳称身。 就中云幕椒房亲，赐名大国虢与秦。 紫驼之峰出翠釜，水精之盘行素鳞。 犀箸厌饫久未下，鸾刀缕切空纷纶。 黄门飞鞚不动尘，御厨络绎送八珍。 箫鼓哀吟感鬼神，宾从杂遝实要津。 后来鞍马何逡巡，当轩下马入锦茵。 杨花雪落覆白苹，青鸟飞去衔红巾。 炙手可热势绝伦，慎莫近前丞相嗔！</td><td>唐诗三百首</td></tr>
<tr><td>5044</td><td>哀江头</td><td>〔唐代〕</td><td>杜甫</td><td>少陵野老吞声哭，春日潜行曲江曲。 江头宫殿锁千门，细柳新蒲为谁绿？ 忆昔霓旌下南苑，苑中万物生颜色。 昭阳殿里第一人，同辇随君侍君侧。 辇前才人带弓箭，白马嚼啮黄金勒。 翻身向天仰射云，一笑正坠双飞翼。(一笑 一作：一箭) 明眸皓齿今何在？血污游魂归不得。 清渭东流剑阁深，去住彼此无消息。 人生有情泪沾臆，江水江花岂终极！ 黄昏胡骑尘满城，欲往城南望城北。</td><td>唐诗三百首</td></tr>
<tr><td>5045</td><td>金缕衣</td><td>〔唐代〕</td><td>杜秋娘</td><td>劝君莫惜金缕衣，劝君惜取少年时。(惜取 一作：须取) 花开堪折直须折，莫待无花空折枝。(花开 一作：有花)</td><td>唐诗三百首</td></tr>
<tr><td>5046</td><td>古意呈补阙乔知之 / 独不见</td><td>〔唐代〕</td><td>沈佺期</td><td>卢家少妇郁金堂，海燕双栖玳瑁梁。 九月寒砧催木叶，十年征戍忆辽阳。 白狼河北音书断，丹凤城南秋夜长。 谁谓含愁独不见，更教明月照流黄。</td><td>唐诗三百首</td></tr>
<tr><td>5047</td><td>烈女操</td><td>〔唐代〕</td><td>孟郊</td><td>梧桐相待老，鸳鸯会双死。 贞女贵殉夫，舍生亦如此。 波澜誓不起，妾心古井水。(古井水 一作：井中水)</td><td>唐诗三百首</td></tr>
<tr><td>5048</td><td>游子吟</td><td>〔唐代〕</td><td>孟郊</td><td>慈母手中线，游子身上衣。 临行密密缝，意恐迟迟归。 谁言寸草心，报得三春晖。</td><td>唐诗三百首</td></tr>
<tr><td>5049</td><td>燕歌行并序</td><td>〔唐代〕</td><td>高适</td><td>开元二十六年，客有从元戎出塞而还者，作《燕歌行》以示，适感征戍之事，因而和焉。 汉家烟尘在东北，汉将辞家破残贼。 男儿本自重横行，天子非常赐颜色。 摐金伐鼓下榆关，旌旆逶迤碣石间。 校尉羽书飞瀚海，单于猎火照狼山。 山川萧条极边土，胡骑凭陵杂风雨。 战士军前半死生，美人帐下犹歌舞！ 大漠穷秋塞草腓，孤城落日斗兵稀。 身当恩遇常轻敌，力尽关山未解围。(常轻敌 一作：恒轻敌) 铁衣远戍辛勤久，玉箸应啼别离后。 少妇城南欲断肠，征人蓟北空回首。 边庭飘飖那可度，绝域苍茫无所有！(飘飖 一作：飘摇；无所 一作：更何) 杀气三时作阵云，寒声一夜传刁斗。 相看白刃血纷纷，死节从来岂顾勋？ 君不见沙场征战苦，至今犹忆李将军！</td><td>唐诗三百首</td></tr>
<tr><td>5050</td><td>长干行·君家何处住</td><td>〔唐代〕</td><td>崔颢</td><td>君家何处住，妾住在横塘。 停船暂借问，或恐是同乡。</td><td>唐诗三百首</td></tr>
<tr><td>5051</td><td>长干行·家临九江水</td><td>〔唐代〕</td><td>崔颢</td><td>家临九江水，来去九江侧。 同是长干人，生小不相识。</td><td>唐诗三百首</td></tr>
<tr><td>5052</td><td>和张仆射塞下曲·其一</td><td>〔唐代〕</td><td>卢纶</td><td>鹫翎金仆姑，燕尾绣蝥弧。 独立扬新令，千营共一呼。</td><td>唐诗三百首</td></tr>
<tr><td>5053</td><td>和张仆射塞下曲·其二</td><td>〔唐代〕</td><td>卢纶</td><td>林暗草惊风，将军夜引弓。 平明寻白羽，没在石棱中。</td><td>唐诗三百首</td></tr>
<tr><td>5054</td><td>塞下曲</td><td>〔唐代〕</td><td>卢纶</td><td>月黑雁飞高，单于夜遁逃。 欲将轻骑逐，大雪满弓刀。</td><td>唐诗三百首</td></tr>
<tr><td>5055</td><td>和张仆射塞下曲·其四</td><td>〔唐代〕</td><td>卢纶</td><td>野幕敞琼筵，羌戎贺劳旋。 醉和金甲舞，雷鼓动山川。</td><td>唐诗三百首</td></tr>
<tr><td>5056</td><td>菩萨蛮·平林漠漠烟如织</td><td>〔唐代〕</td><td>李白</td><td>平林漠漠烟如织，寒山一带伤心碧。暝色入高楼，有人楼上愁。 玉阶空伫立，宿鸟归飞急。何处是归程？长亭更短亭。(更短亭 一作：连短亭)</td><td>宋词三百首</td></tr>
<tr><td>5057</td><td>忆秦娥·箫声咽</td><td>〔唐代〕</td><td>李白(存疑)</td><td>箫声咽，秦娥梦断秦楼月。秦楼月，年年柳色，灞陵伤别。 乐游原上清秋节，咸阳古道音尘绝。音尘绝，西风残照，汉家陵阙。</td><td>宋词三百首</td></tr>
<tr><td>5058</td><td>三五七言 / 秋风词</td><td>〔唐代〕</td><td>李白</td><td>秋风清，秋月明， 落叶聚还散，寒鸦栖复惊。 相思相见知何日？此时此夜难为情！ 入我相思门，知我相思苦， 长相思兮长相忆，短相思兮无穷极， 早知如此绊人心，何如当初莫相识。(后三句存疑)</td><td>宋词三百首</td></tr>
<tr><td>5059</td><td>渔歌子·西塞山前白鹭飞</td><td>〔唐代〕</td><td>张志和</td><td>西塞山前白鹭飞，桃花流水鳜鱼肥。 青箬笠，绿蓑衣，斜风细雨不须归。</td><td>宋词三百首</td></tr>
<tr><td>5060</td><td>调笑令·边草</td><td>〔唐代〕</td><td>戴叔伦</td><td>边草，边草，边草尽来兵老。山南山北雪晴，千里万里月明。明月，明月，胡笳一声愁绝。</td><td>宋词三百首</td></tr>
<tr><td>5061</td><td>宫中调笑·团扇</td><td>〔唐代〕</td><td>王建</td><td>团扇，团扇，美人病来遮面。 玉颜憔悴三年，谁复商量管弦。 弦管，弦管，春草昭阳路断。</td><td>宋词三百首</td></tr>
<tr><td>5062</td><td>竹枝词·山桃红花满上头</td><td>〔唐代〕</td><td>刘禹锡</td><td>山桃红花满上头，蜀江春水拍山流。 花红易衰似郎意，水流无限似侬愁。</td><td>宋词三百首</td></tr>
<tr><td>5063</td><td>潇湘神·斑竹枝</td><td>〔唐代〕</td><td>刘禹锡</td><td>斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。</td><td>宋词三百首</td></tr>
<tr><td>5064</td><td>忆江南</td><td>〔唐代〕</td><td>白居易</td><td>江南好，风景旧曾谙。日出江花红胜火，春来江水绿如蓝。能不忆江南？</td><td>宋词三百首</td></tr>
<tr><td>5065</td><td>忆江南词三首</td><td>〔唐代〕</td><td>白居易</td><td>江南好，风景旧曾谙。日出江花红胜火，春来江水绿如蓝。能不忆江南？ 江南忆，最忆是杭州。山寺月中寻桂子，郡亭枕上看潮头。何日更重游？ 江南忆，其次忆吴宫。吴酒一杯春竹叶，吴娃双舞醉芙蓉。早晚复相逢？</td><td>宋词三百首</td></tr>
<tr><td>5066</td><td>长相思·汴水流</td><td>〔唐代〕</td><td>白居易</td><td>汴水流，泗水流，流到瓜州古渡头。吴山点点愁。 思悠悠，恨悠悠，恨到归时方始休。月明人倚楼。</td><td>宋词三百首</td></tr>
<tr><td>5067</td><td>花非花</td><td>〔唐代〕</td><td>白居易</td><td>花非花，雾非雾。 夜半来，天明去。 来如春梦几多时？ 去似朝云无觅处。</td><td>宋词三百首</td></tr>
<tr><td>5068</td><td>浪淘沙·借问江潮与海水</td><td>〔唐代〕</td><td>白居易</td><td>借问江潮与海水，何似君情与妾心？ 相恨不如潮有信，相思始觉海非深。</td><td>宋词三百首</td></tr>
<tr><td>5069</td><td>采莲子·菡萏香莲十顷陂</td><td>〔唐代〕</td><td>皇甫松</td><td>菡萏香连十顷陂(举棹)，小姑贪戏采莲迟(年少)。 晚来弄水船头湿(举棹)，更脱红裙裹鸭儿(年少)。</td><td>宋词三百首</td></tr>
<tr><td>5070</td><td>梦江南·兰烬落</td><td>〔唐代〕</td><td>皇甫松</td><td>兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。</td><td>宋词三百首</td></tr>
<tr><td>5071</td><td>望江南·梳洗罢</td><td>〔唐代〕</td><td>温庭筠</td><td>梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。</td><td>宋词三百首</td></tr>
<tr><td>5072</td><td>菩萨蛮·小山重叠金明灭</td><td>〔唐代〕</td><td>温庭筠</td><td>小山重叠金明灭，鬓云欲度香腮雪。懒起画蛾眉，弄妆梳洗迟。 照花前后镜，花面交相映。新帖绣罗襦，双双金鹧鸪。</td><td>宋词三百首</td></tr>
<tr><td>5073</td><td>更漏子·柳丝长</td><td>〔唐代〕</td><td>温庭筠</td><td>柳丝长，春雨细，花外漏声迢递。惊塞雁，起城乌，画屏金鹧鸪。 香雾薄，透帘幕，惆怅谢家池阁。红烛背，绣帘垂，梦长君不知。</td><td>宋词三百首</td></tr>
<tr><td>5074</td><td>菩萨蛮·红楼别夜堪惆怅</td><td>〔唐代〕</td><td>韦庄</td><td>红楼别夜堪惆怅，香灯半卷流苏帐。残月出门时，美人和泪辞。 琵琶金翠羽，弦上黄莺语。劝我早还家，绿窗人似花。</td><td>宋词三百首</td></tr>
<tr><td>5075</td><td>菩萨蛮·其二</td><td>〔唐代〕</td><td>韦庄</td><td>人人尽说江南好，游人只合江南老。春水碧于天，画船听雨眠。 垆边人似月，皓腕凝霜雪。未老莫还乡，还乡须断肠。</td><td>宋词三百首</td></tr>
<tr><td>5076</td><td>菩萨蛮·劝君今夜须沉醉</td><td>〔唐代〕</td><td>韦庄</td><td>劝君今夜须沉醉，尊前莫话明朝事。珍重主人心，酒深情亦深。 须愁春漏短，莫诉金杯满。遇酒且呵呵，人生能几何。</td><td>宋词三百首</td></tr>
<tr><td>5077</td><td>女冠子·四月十七</td><td>〔唐代〕</td><td>韦庄</td><td>四月十七，正是去年今日，别君时。忍泪佯低面，含羞半敛眉。 不知魂已断，空有梦相随。除却天边月，没人知。</td><td>宋词三百首</td></tr>
<tr><td>5078</td><td>女冠子·昨夜夜半</td><td>〔唐代〕</td><td>韦庄</td><td>昨夜夜半，枕上分明梦见。语多时。依旧桃花面，频低柳叶眉。 半羞还半喜，欲去又依依。觉来知是梦，不胜悲。</td><td>宋词三百首</td></tr>
<tr><td>5079</td><td>思帝乡·春日游</td><td>〔唐代〕</td><td>韦庄</td><td>春日游，杏花吹满头。陌上谁家年少，足风流。 妾拟将身嫁与，一生休。纵被无情弃，不能羞。</td><td>宋词三百首</td></tr>
<tr><td>5080</td><td>浣溪沙·红蓼渡头秋正雨</td><td>〔唐代〕</td><td>薛昭蕴</td><td>红蓼渡头秋正雨，印沙鸥迹自成行，整鬟飘袖野风香。 不语含嚬深浦里，几回愁煞棹船郎，燕归帆尽水茫茫。</td><td>宋词三百首</td></tr>
<tr><td>5081</td><td>忆江南·衔泥燕</td><td>〔唐代〕</td><td>牛峤</td><td>衔泥燕，飞到画堂前。占得杏梁安稳处，体轻唯有主人怜，堪羡好因缘。</td><td>宋词三百首</td></tr>
<tr><td>5082</td><td>生查子·新月曲如眉</td><td>〔五代〕</td><td>牛希济</td><td>新月曲如眉，未有团圞意。红豆不堪看，满眼相思泪。 终日劈桃穰，仁在心儿里。两朵隔墙花，早晚成连理。</td><td>宋词三百首</td></tr>
<tr><td>5083</td><td>巫山一段云·古庙依青嶂</td><td>〔五代〕</td><td>李珣</td><td>古庙依青嶂，行宫枕碧流。水声山色锁妆楼。往事思悠悠。 云雨朝还暮，烟花春复秋。啼猿何必近孤舟。行客自多愁。</td><td>宋词三百首</td></tr>
<tr><td>5084</td><td>南乡子·乘彩舫</td><td>〔五代〕</td><td>李珣</td><td>乘彩舫，过莲塘，棹歌惊起睡鸳鸯。游女带香偎伴笑，争窈窕，竞折团荷遮晚照。(带香 一作：带花)</td><td>宋词三百首</td></tr>
<tr><td>5085</td><td>诉衷情·永夜抛人何处去</td><td>〔五代〕</td><td>顾夐</td><td>永夜抛人何处去？绝来音。香阁掩，眉敛，月将沉。 争忍不相寻？怨孤衾。换我心，为你心，始知相忆深。</td><td>宋词三百首</td></tr>
<tr><td>5086</td><td>浣溪沙·蓼岸风多橘柚香</td><td>〔五代〕</td><td>孙光宪</td><td>蓼岸风多橘柚香。江边一望楚天长。片帆烟际闪孤光。 目送征鸿飞杳杳，思随流水去茫茫。兰红波碧忆潇湘。</td><td>宋词三百首</td></tr>
<tr><td>5087</td><td>谒金门·风乍起</td><td>〔五代〕</td><td>冯延巳</td><td>风乍起，吹皱一池春水。闲引鸳鸯香径里，手挼红杏蕊。 斗鸭阑干独倚，碧玉搔头斜坠。终日望君君不至，举头闻鹊喜。</td><td>宋词三百首</td></tr>
<tr><td>5088</td><td>鹊踏枝·谁道闲情抛掷久</td><td>〔五代〕</td><td>冯延巳</td><td>谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。(敢辞 一作：不辞) 河畔青芜堤上柳，为问新愁，何事年年有？独立小桥风满袖，平林新月人归后。</td><td>宋词三百首</td></tr>
<tr><td>5089</td><td>鹊踏枝·几日行云何处去</td><td>〔五代〕</td><td>冯延巳</td><td>几日行云何处去？忘却归来，不道春将暮。百草千花寒食路，香车系在谁家树？ 泪眼倚楼频独语。双燕来时，陌上相逢否？撩乱春愁如柳絮，依依梦里无寻处。(依依 一作：悠悠)</td><td>宋词三百首</td></tr>
<tr><td>5090</td><td>清平乐·雨晴烟晚</td><td>〔五代〕</td><td>冯延巳</td><td>雨晴烟晚。绿水新池满。双燕飞来垂柳院，小阁画帘高卷。 黄昏独倚朱阑。西南新月眉弯。砌下落花风起，罗衣特地春寒。</td><td>宋词三百首</td></tr>
<tr><td>5091</td><td>长命女·春日宴</td><td>〔五代〕</td><td>冯延巳</td><td>春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。</td><td>宋词三百首</td></tr>
<tr><td>5092</td><td>摊破浣溪沙·菡萏香销翠叶残</td><td>〔五代〕</td><td>李璟</td><td>菡萏香销翠叶残，西风愁起绿波间。还与韶光共憔悴，不堪看。 细雨梦回鸡塞远，小楼吹彻玉笙寒。多少泪珠何限恨，倚阑干。(何限恨 一作：无限恨)</td><td>宋词三百首</td></tr>
<tr><td>5093</td><td>摊破浣溪沙·手卷真珠上玉钩</td><td>〔五代〕</td><td>李璟</td><td>手卷真珠上玉钩，依前春恨锁重楼。风里落花谁是主？思悠悠。 青鸟不传云外信，丁香空结雨中愁。回首绿波三楚暮，接天流。</td><td>宋词三百首</td></tr>
<tr><td>5094</td><td>乌夜啼·昨夜风兼雨</td><td>〔五代〕</td><td>李煜</td><td>昨夜风兼雨，帘帏飒飒秋声。烛残漏断频欹枕，起坐不能平。　 世事漫随流水，算来一梦浮生。醉乡路稳宜频到，此外不堪行。(一梦 一作：梦里)</td><td>宋词三百首</td></tr>
<tr><td>5095</td><td>虞美人·春花秋月何时了</td><td>〔五代〕</td><td>李煜</td><td>春花秋月何时了？往事知多少。小楼昨夜又东风，故国不堪回首月明中。 雕栏玉砌应犹在，只是朱颜改。问君能有几多愁？恰似一江春水向东流。(栏 同：阑)</td><td>宋词三百首</td></tr>
<tr><td>5096</td><td>虞美人·风回小院庭芜绿</td><td>〔五代〕</td><td>李煜</td><td>风回小院庭芜绿，柳眼春相续。凭阑半日独无言，依旧竹声新月似当年。 笙歌未散尊罍在，池面冰初解。烛明香暗画堂深，满鬓青霜残雪思难任。</td><td>宋词三百首</td></tr>
<tr><td>5097</td><td>相见欢·无言独上西楼</td><td>〔五代〕</td><td>李煜</td><td>无言独上西楼，月如钩。寂寞梧桐深院锁清秋。 剪不断，理还乱，是离愁。别是一般滋味在心头。(一般 一作：一番)</td><td>宋词三百首</td></tr>
<tr><td>5098</td><td>相见欢·林花谢了春红</td><td>〔五代〕</td><td>李煜</td><td>林花谢了春红，太匆匆。无奈朝来寒雨晚来风。 胭脂泪，相留醉，几时重。自是人生长恨水长东。(相留 一作：留人)</td><td>宋词三百首</td></tr>
<tr><td>5099</td><td>长相思·一重山</td><td>〔五代〕</td><td>李煜</td><td>一重山，两重山。山远天高烟水寒，相思枫叶丹。 菊花开，菊花残。塞雁高飞人未还，一帘风月闲。</td><td>宋词三百首</td></tr>
<tr><td>5100</td><td>浪淘沙令·帘外雨潺潺</td><td>〔五代〕</td><td>李煜</td><td>帘外雨潺潺，春意阑珊。罗衾不耐五更寒。梦里不知身是客，一晌贪欢。 独自莫凭栏，无限江山。别时容易见时难。流水落花春去也，天上人间。</td><td>宋词三百首</td></tr>
<tr><td>5101</td><td>清平乐·别来春半</td><td>〔五代〕</td><td>李煜</td><td>别来春半，触目柔肠断。砌下落梅如雪乱，拂了一身还满。(柔肠断 一作：愁肠断) 雁来音信无凭，路遥归梦难成。离恨恰如春草，更行更远还生。</td><td>宋词三百首</td></tr>
<tr><td>5102</td><td>捣练子令·深院静</td><td>〔五代〕</td><td>李煜</td><td>深院静，小庭空，断续寒砧断续风。 无奈夜长人不寐，数声和月到帘栊。</td><td>宋词三百首</td></tr>
<tr><td>5103</td><td>破阵子·四十年来家国</td><td>〔五代〕</td><td>李煜</td><td>四十年来家国，三千里地山河。凤阁龙楼连霄汉，玉树琼枝作烟萝，几曾识干戈？ 一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。</td><td>宋词三百首</td></tr>
<tr><td>5104</td><td>临江仙·饮散离亭西去</td><td>〔五代〕</td><td>徐昌图</td><td>饮散离亭西去，浮生长恨飘蓬。回头烟柳渐重重。淡云孤雁远，寒日暮天红。 今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。</td><td>宋词三百首</td></tr>
<tr><td>5105</td><td>菩萨蛮·枕前发尽千般愿</td><td>〔唐代〕</td><td>佚名</td><td>枕前发尽千般愿，要休且待青山烂。水面上秤锤浮，直待黄河彻底枯。 白日参辰现，北斗回南面。休即未能休，且待三更见日头。</td><td>宋词三百首</td></tr>
<tr><td>5106</td><td>鹊踏枝·叵耐灵鹊多谩语</td><td>〔五代〕</td><td>佚名</td><td>叵耐灵鹊多谩语，送喜何曾有凭据？几度飞来活捉取，锁上金笼休共语。 比拟好心来送喜，谁知锁我在金笼里。欲他征夫早归来，腾身却放我向青云里。</td><td>宋词三百首</td></tr>
<tr><td>5107</td><td>浣溪沙·五两竿头风欲平</td><td>〔五代〕</td><td>佚名</td><td>五两竿头风欲平，长风举棹觉船轻。柔橹不施停却棹，是船行。 满眼风波多闪灼，看山恰似走来迎。仔细看山山不动，是船行。</td><td>宋词三百首</td></tr>
<tr><td>5108</td><td>望江南·天上月</td><td>〔五代〕</td><td>佚名</td><td>天上月，遥望似一团银。夜久更阑风渐紧。与奴吹散月边云。照见负心人。</td><td>宋词三百首</td></tr>
<tr><td>5109</td><td>点绛唇·感兴</td><td>〔宋代〕</td><td>王禹偁</td><td>雨恨云愁，江南依旧称佳丽。水村渔市，一缕孤烟细。 天际征鸿，遥认行如缀。平生事，此时凝睇，谁会凭栏意。(栏 通：阑)</td><td>宋词三百首</td></tr>
<tr><td>5110</td><td>酒泉子·长忆观潮</td><td>〔宋代〕</td><td>潘阆</td><td>长忆观潮，满郭人争江上望。来疑沧海尽成空，万面鼓声中。 弄潮儿向涛头立，手把红旗旗不湿。别来几向梦中看，梦觉尚心寒。</td><td>宋词三百首</td></tr>
<tr><td>5111</td><td>长相思·吴山青</td><td>〔宋代〕</td><td>林逋</td><td>吴山青，越山青，两岸青山相送迎，谁知离别情？(谁知离别情 一作：争忍有离情) 君泪盈，妾泪盈，罗带同心结未成，江边潮已平。(江边 一作：江头)</td><td>宋词三百首</td></tr>
<tr><td>5112</td><td>踏莎行·春暮</td><td>〔宋代〕</td><td>寇准</td><td>春色将阑，莺声渐老，红英落尽青梅小。画堂人静雨蒙蒙，屏山半掩余香袅。 密约沉沉，离情杳杳，菱花尘满慵将照。倚楼无语欲销魂，长空黯淡连芳草。</td><td>宋词三百首</td></tr>
<tr><td>5113</td><td>苏幕遮·怀旧</td><td>〔宋代〕</td><td>范仲淹</td><td>碧云天，黄叶地，秋色连波，波上寒烟翠。山映斜阳天接水，芳草无情，更在斜阳外。 黯乡魂，追旅思，夜夜除非，好梦留人睡。明月楼高休独倚，酒入愁肠，化作相思泪。(留人睡 一作：留人醉)</td><td>宋词三百首</td></tr>
<tr><td>5114</td><td>渔家傲·秋思</td><td>〔宋代〕</td><td>范仲淹</td><td>塞下秋来风景异，衡阳雁去无留意。四面边声连角起，千嶂里，长烟落日孤城闭。 浊酒一杯家万里，燕然未勒归无计。羌管悠悠霜满地，人不寐，将军白发征夫泪。</td><td>宋词三百首</td></tr>
<tr><td>5115</td><td>蝶恋花·伫倚危楼风细细</td><td>〔宋代〕</td><td>柳永</td><td>伫倚危楼风细细，望极春愁，黯黯生天际。草色烟光残照里，无言谁会凭阑意。(阑 通 栏) 拟把疏狂图一醉，对酒当歌，强乐还无味。衣带渐宽终不悔，为伊消得人憔悴。</td><td>宋词三百首</td></tr>
<tr><td>5116</td><td>定风波·自春来</td><td>〔宋代〕</td><td>柳永</td><td>自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。 早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我。免使年少，光阴虚过。</td><td>宋词三百首</td></tr>
<tr><td>5117</td><td>雨霖铃·寒蝉凄切</td><td>〔宋代〕</td><td>柳永</td><td>寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。 多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？(好景 一作：美景)</td><td>宋词三百首</td></tr>
<tr><td>5118</td><td>望海潮·东南形胜</td><td>〔宋代〕</td><td>柳永</td><td>东南形胜，三吴都会，钱塘自古繁华。烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。 重湖叠巘清嘉，有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙，乘醉听箫鼓，吟赏烟霞。异日图将好景，归去凤池夸。</td><td>宋词三百首</td></tr>
<tr><td>5119</td><td>迷仙引·才过笄年</td><td>〔宋代〕</td><td>柳永</td><td>才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常只恐、容易蕣华偷换，光阴虚度。 已受君恩顾，好与花为主。万里丹霄，何妨携手同归去。永弃却、烟花伴侣。免教人见妾，朝云暮雨。</td><td>宋词三百首</td></tr>
<tr><td>5120</td><td>八声甘州·对潇潇暮雨洒江天</td><td>〔宋代〕</td><td>柳永</td><td>对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。(凄紧 一作：凄惨) 不忍登高临远，望故乡渺邈，归思难收。叹年来踪迹，何事苦淹留。想佳人妆楼颙望，误几回、天际识归舟。争知我，倚阑杆处，正恁凝愁！(阑 一作：栏)</td><td>宋词三百首</td></tr>
<tr><td>5121</td><td>安公子·远岸收残雨</td><td>〔宋代〕</td><td>柳永</td><td>远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。 游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜宇声声，劝人不如归去。</td><td>宋词三百首</td></tr>
<tr><td>5122</td><td>鹤冲天·黄金榜上</td><td>〔宋代〕</td><td>柳永</td><td>黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。 烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！</td><td>宋词三百首</td></tr>
<tr><td>5123</td><td>天仙子·水调数声持酒听</td><td>〔宋代〕</td><td>张先</td><td>时为嘉禾小倅，以病眠，不赴府会。 水调数声持酒听，午醉醒来愁未醒。送春春去几时回？临晚镜，伤流景，往事后期空记省。 沙上并禽池上暝，云破月来花弄影。重重帘幕密遮灯，风不定，人初静，明日落红应满径。</td><td>宋词三百首</td></tr>
<tr><td>5124</td><td>千秋岁·数声鶗鴂</td><td>〔宋代〕</td><td>张先</td><td>数声鶗鴂，又报芳菲歇。惜春更把残红折。雨轻风色暴，梅子青时节。永丰柳，无人尽日飞花雪。(飞花雪 一作：花飞雪) 莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。(凝残月 一作：孤灯灭)</td><td>宋词三百首</td></tr>
<tr><td>5125</td><td>青门引·春思</td><td>〔宋代〕</td><td>张先</td><td>乍暖还轻冷。风雨晚来方定。庭轩寂寞近清明，残花中酒，又是去年病。 楼头画角风吹醒。入夜重门静。那堪更被明月，隔墙送过秋千影。</td><td>宋词三百首</td></tr>
<tr><td>5126</td><td>醉垂鞭·双蝶绣罗裙</td><td>〔宋代〕</td><td>张先</td><td>双蝶绣罗裙。东池宴。初相见。朱粉不深匀。闲花淡淡春。 细看诸处好。人人道。柳腰身。昨日乱山昏。来时衣上云。</td><td>宋词三百首</td></tr>
<tr><td>5127</td><td>浣溪沙·一曲新词酒一杯</td><td>〔宋代〕</td><td>晏殊</td><td>一曲新词酒一杯，去年天气旧亭台。夕阳西下几时回？ 无可奈何花落去，似曾相识燕归来。小园香径独徘徊。</td><td>宋词三百首</td></tr>
<tr><td>5128</td><td>浣溪沙·一向年光有限身</td><td>〔宋代〕</td><td>晏殊</td><td>一向年光有限身，等闲离别易销魂，酒筵歌席莫辞频。 满目山河空念远，落花风雨更伤春，不如怜取眼前人。</td><td>宋词三百首</td></tr>
<tr><td>5129</td><td>清平乐·红笺小字</td><td>〔宋代〕</td><td>晏殊</td><td>红笺小字，说尽平生意。鸿雁在云鱼在水，惆怅此情难寄。 斜阳独倚西楼，遥山恰对帘钩。人面不知何处，绿波依旧东流。</td><td>宋词三百首</td></tr>
<tr><td>5130</td><td>山亭柳·赠歌者</td><td>〔宋代〕</td><td>晏殊</td><td>家住西秦。赌博艺随身。花柳上、斗尖新。偶学念奴声调，有时高遏行云。蜀锦缠头无数，不负辛勤。 数年来往咸京道，残杯冷炙漫消魂。衷肠事、托何人。若有知音见采，不辞遍唱阳春。一曲当筵落泪，重掩罗巾。</td><td>宋词三百首</td></tr>
<tr><td>5131</td><td>蝶恋花·槛菊愁烟兰泣露</td><td>〔宋代〕</td><td>晏殊</td><td>槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。(双飞去 一作：双来去；离恨苦 一作：离别苦) 昨夜西风凋碧树，独上高楼，望尽天涯路。欲寄彩笺兼尺素，山长水阔知何处？</td><td>宋词三百首</td></tr>
<tr><td>5132</td><td>破阵子·春景</td><td>〔宋代〕</td><td>晏殊</td><td>燕子来时新社，梨花落后清明。池上碧苔三四点，叶底黄鹂一两声。日长飞絮轻。 巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。</td><td>宋词三百首</td></tr>
<tr><td>5133</td><td>离亭燕·一带江山如画</td><td>〔宋代〕</td><td>张昪</td><td>一带江山如画，风物向秋潇洒。水浸碧天何处断？霁色冷光相射。蓼屿荻花洲，掩映竹篱茅舍。 云际客帆高挂，烟外酒旗低亚。多少六朝兴废事，尽入渔樵闲话。怅望倚层楼，寒日无言西下。</td><td>宋词三百首</td></tr>
<tr><td>5134</td><td>玉楼春·春景</td><td>〔宋代〕</td><td>宋祁</td><td>东城渐觉风光好，縠皱波纹迎客棹。绿杨烟外晓寒轻，红杏枝头春意闹。 浮生长恨欢娱少，肯爱千金轻一笑。为君持酒劝斜阳，且向花间留晚照。</td><td>宋词三百首</td></tr>
<tr><td>5135</td><td>贺圣朝·留别</td><td>〔宋代〕</td><td>叶清臣</td><td>满斟绿醑留君住。莫匆匆归去。三分春色二分愁，更一分风雨。 花开花谢、都来几许。且高歌休诉。不知来岁牡丹时，再相逢何处。</td><td>宋词三百首</td></tr>
<tr><td>5136</td><td>诉衷情·眉意</td><td>〔宋代〕</td><td>欧阳修</td><td>清晨帘幕卷轻霜。呵手试梅妆。都缘自有离恨，故画作远山长。 思往事，惜流芳。易成伤。拟歌先敛，欲笑还颦，最断人肠。</td><td>宋词三百首</td></tr>
<tr><td>5137</td><td>踏莎行·候馆梅残</td><td>〔宋代〕</td><td>欧阳修</td><td>候馆梅残，溪桥柳细。草薰风暖摇征辔。离愁渐远渐无穷，迢迢不断如春水。 寸寸柔肠，盈盈粉泪。楼高莫近危阑倚。平芜尽处是春山，行人更在春山外。</td><td>宋词三百首</td></tr>
<tr><td>5138</td><td>生查子·元夕</td><td>〔宋代〕</td><td>欧阳修</td><td>去年元夜时，花市灯如昼。 月上柳梢头，人约黄昏后。 今年元夜时，月与灯依旧。 不见去年人，泪湿春衫袖。(湿 一作：满)</td><td>宋词三百首</td></tr>
<tr><td>5139</td><td>蝶恋花·庭院深深深几许</td><td>〔宋代〕</td><td>欧阳修</td><td>庭院深深深几许，杨柳堆烟，帘幕无重数。玉勒雕鞍游冶处，楼高不见章台路。 雨横风狂三月暮，门掩黄昏，无计留春住。泪眼问花花不语，乱红飞过秋千去。</td><td>宋词三百首</td></tr>
<tr><td>5140</td><td>渔家傲·花底忽闻敲两桨</td><td>〔宋代〕</td><td>欧阳修</td><td>花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。 花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。</td><td>宋词三百首</td></tr>
<tr><td>5141</td><td>渔家傲·近日门前溪水涨</td><td>〔宋代〕</td><td>欧阳修</td><td>近日门前溪水涨。郎船几度偷相访。船小难开红斗帐。无计向。合欢影里空惆怅。 愿妾身为红菡萏。年年生在秋江上。重愿郎为花底浪。无隔障。随风逐雨长来往。</td><td>宋词三百首</td></tr>
<tr><td>5142</td><td>浪淘沙·把酒祝东风</td><td>〔宋代〕</td><td>欧阳修</td><td>把酒祝东风，且共从容。垂杨紫陌洛城东。总是当时携手处，游遍芳丛。 聚散苦匆匆，此恨无穷。今年花胜去年红。可惜明年花更好，知与谁同？</td><td>宋词三百首</td></tr>
<tr><td>5143</td><td>凤箫吟·锁离愁</td><td>〔宋代〕</td><td>韩缜</td><td>锁离愁，连绵无际，来时陌上初熏。绣帏人念远，暗垂珠泪，泣送征轮。长行长在眼，更重重、远水孤云。但望极楼高，尽日目断王孙。 消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眼，莫负青春。</td><td>宋词三百首</td></tr>
<tr><td>5144</td><td>桂枝香·金陵怀古</td><td>〔宋代〕</td><td>王安石</td><td>登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。(归帆 一作：征帆) 念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。(衰草 一作：芳草)</td><td>宋词三百首</td></tr>
<tr><td>5145</td><td>渔家傲·平岸小桥千嶂抱</td><td>〔宋代〕</td><td>王安石</td><td>平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。 午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。</td><td>宋词三百首</td></tr>
<tr><td>5146</td><td>浪淘沙令·伊吕两衰翁</td><td>〔宋代〕</td><td>王安石</td><td>伊吕两衰翁，历遍穷通。一为钓叟一耕佣。若使当时身不遇，老了英雄。 汤武偶相逢，风虎云龙。兴王只在谈笑中。直至如今千载后，谁与争功！</td><td>宋词三百首</td></tr>
<tr><td>5147</td><td>清平乐·春晚</td><td>〔宋代〕</td><td>王安国</td><td>留春不住，费尽莺儿语。满地残红宫锦污，昨夜南园风雨。 小怜初上琵琶，晓来思绕天涯。不肯画堂朱户，春风自在杨花。</td><td>宋词三百首</td></tr>
<tr><td>5148</td><td>卜算子·送鲍浩然之浙东</td><td>〔宋代〕</td><td>王观</td><td>水是眼波横，山是眉峰聚。欲问行人去那边？眉眼盈盈处。 才始送春归，又送君归去。若到江南赶上春，千万和春住。</td><td>宋词三百首</td></tr>
<tr><td>5149</td><td>临江仙·梦后楼台高锁</td><td>〔宋代〕</td><td>晏几道</td><td>梦后楼台高锁，酒醒帘幕低垂。去年春恨却来时。落花人独立，微雨燕双飞。 记得小蘋初见，两重心字罗衣。琵琶弦上说相思。当时明月在，曾照彩云归。(蘋 通：苹)</td><td>宋词三百首</td></tr>
<tr><td>5150</td><td>蝶恋花·醉别西楼醒不记</td><td>〔宋代〕</td><td>晏几道</td><td>醉别西楼醒不记。春梦秋云，聚散真容易。斜月半窗还少睡。画屏闲展吴山翠。 衣上酒痕诗里字。点点行行，总是凄凉意。红烛自怜无好计。夜寒空替人垂泪。</td><td>宋词三百首</td></tr>
<tr><td>5151</td><td>清平乐·留人不住</td><td>〔宋代〕</td><td>晏几道</td><td>留人不住，醉解兰舟去。一棹碧涛春水路，过尽晓莺啼处。 渡头杨柳青青，枝枝叶叶离情。此后锦书休寄，画楼云雨无凭。</td><td>宋词三百首</td></tr>
<tr><td>5152</td><td>鹧鸪天·彩袖殷勤捧玉钟</td><td>〔宋代〕</td><td>晏几道</td><td>彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。 从别后，忆相逢，几回魂梦与君同。今宵剩把银釭照，犹恐相逢是梦中。</td><td>宋词三百首</td></tr>
<tr><td>5153</td><td>鹧鸪天·小令尊前见玉箫</td><td>〔宋代〕</td><td>晏几道</td><td>小令尊前见玉箫。银灯一曲太妖娆。歌中醉倒谁能恨，唱罢归来酒未消。 春悄悄，夜迢迢。碧云天共楚宫遥。梦魂惯得无拘检，又踏杨花过谢桥。</td><td>宋词三百首</td></tr>
<tr><td>5154</td><td>阮郎归·旧香残粉似当初</td><td>〔宋代〕</td><td>晏几道</td><td>旧香残粉似当初。人情恨不如。一春犹有数行书。秋来书更疏。 衾凤冷，枕鸳孤。愁肠待酒舒。梦魂纵有也成虚。那堪和梦无。</td><td>宋词三百首</td></tr>
<tr><td>5155</td><td>卖花声·题岳阳楼</td><td>〔宋代〕</td><td>张舜民</td><td>木叶下君山。空水漫漫。十分斟酒敛芳颜。不是渭城西去客，休唱阳关。 醉袖抚危栏。天淡云闲。何人此路得生还。回首夕阳红尽处，应是长安。</td><td>宋词三百首</td></tr>
<tr><td>5156</td><td>水龙吟·次韵章质夫杨花词</td><td>〔宋代〕</td><td>苏轼</td><td>似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。 不恨此花飞尽，恨西园、落红难缀。晓来雨过，遗踪何在？一池萍碎。春色三分：二分尘土，一分流水。细看来，不是杨花，点点是离人泪。</td><td>宋词三百首</td></tr>
<tr><td>5157</td><td>定风波·南海归赠王定国侍人寓娘</td><td>〔宋代〕</td><td>苏轼</td><td>王定国歌儿曰柔奴，姓宇文氏，眉目娟丽，善应对，家世住京师。定国南迁归，余问柔：“广南风土， 应是不好？”柔对曰：“此心安处，便是吾乡。”因为缀词云。 常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。(天应乞与 一作：天教分付； 尽道 一作：自作) 万里归来颜愈少。微笑，笑时犹带岭梅香。试问岭南应不好，却道：此心安处是吾乡。</td><td>宋词三百首</td></tr>
<tr><td>5158</td><td>水调歌头·明月几时有</td><td>〔宋代〕</td><td>苏轼</td><td>丙辰中秋，欢饮达旦，大醉，作此篇，兼怀子由。 明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间。(何似 一作：何时；又恐 一作：惟 / 唯恐) 转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向 一作：偏向)</td><td>宋词三百首</td></tr>
<tr><td>5159</td><td>念奴娇·赤壁怀古</td><td>〔宋代〕</td><td>苏轼</td><td>大江东去，浪淘尽，千古风流人物。 故垒西边，人道是，三国周郎赤壁。 乱石穿空，惊涛拍岸，卷起千堆雪。(穿空 一作：崩云) 江山如画，一时多少豪杰。 遥想公瑾当年，小乔初嫁了，雄姿英发。 羽扇纶巾，谈笑间，樯橹灰飞烟灭。(樯橹 一作：强虏) 故国神游，多情应笑我，早生华发。 人生如梦，一尊还酹江月。(人生 一作：人间；尊 同：樽)</td><td>宋词三百首</td></tr>
<tr><td>5160</td><td>西江月·世事一场大梦</td><td>〔宋代〕</td><td>苏轼</td><td>世事一场大梦，人生几度秋凉？夜来风叶已鸣廊。看取眉头鬓上。(秋凉 一作：新凉) 酒贱常愁客少，月明多被云妨。中秋谁与共孤光。把盏凄然北望。</td><td>宋词三百首</td></tr>
<tr><td>5161</td><td>西江月·顷在黄州</td><td>〔宋代〕</td><td>苏轼</td><td>顷在黄州，春夜行蕲水中，过酒家饮，酒醉，乘月至一溪桥上，解鞍曲肱，醉卧少休。及觉已晓，乱山攒拥，流水锵然，疑非尘世也。书此语桥柱上。 照野弥弥浅浪，横空隐隐层霄。障泥未解玉骢骄，我欲醉眠芳草。 可惜一溪风月，莫教踏碎琼瑶。解鞍欹枕绿杨桥，杜宇一声春晓。</td><td>宋词三百首</td></tr>
<tr><td>5162</td><td>临江仙·夜归临皋</td><td>〔宋代〕</td><td>苏轼</td><td>夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。 长恨此身非我有，何时忘却营营。夜阑风静縠纹平。小舟从此逝，江海寄余生。(余 一作：馀)</td><td>宋词三百首</td></tr>
<tr><td>5163</td><td>定风波·莫听穿林打叶声</td><td>〔宋代〕</td><td>苏轼</td><td>三月七日，沙湖道中遇雨，雨具先去，同行皆狼狈，余独不觉。已而遂晴，故作此。 莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。 料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。</td><td>宋词三百首</td></tr>
<tr><td>5164</td><td>卜算子·黄州定慧院寓居作</td><td>〔宋代〕</td><td>苏轼</td><td>缺月挂疏桐，漏断人初静。谁见幽人独往来，缥缈孤鸿影。(谁见 一作：时见) 惊起却回头，有恨无人省。拣尽寒枝不肯栖，寂寞沙洲冷。</td><td>宋词三百首</td></tr>
<tr><td>5165</td><td>洞仙歌·冰肌玉骨</td><td>〔宋代〕</td><td>苏轼</td><td>仆七岁时，见眉州老尼，姓朱，忘其名，年九十岁。自言尝随其师入蜀主孟昶宫中，一日大热，蜀主与花蕊夫人夜纳凉摩诃池上，作一词，朱具能记之。今四十年，朱已死久矣，人无知此词者，但记其首两句，暇日寻味，岂《洞仙歌》令乎？乃为足之云。 冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。 起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。</td><td>宋词三百首</td></tr>
<tr><td>5166</td><td>江城子·密州出猎</td><td>〔宋代〕</td><td>苏轼</td><td>老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。 酒酣胸胆尚开张。鬓微霜，又何妨！持节云中，何日遣冯唐？会挽雕弓如满月，西北望，射天狼。</td><td>宋词三百首</td></tr>
<tr><td>5167</td><td>江城子·乙卯正月二十日夜记梦</td><td>〔宋代〕</td><td>苏轼</td><td>十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。 夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。(肠断 一作：断肠)</td><td>宋词三百首</td></tr>
<tr><td>5168</td><td>蝶恋花·春景</td><td>〔宋代〕</td><td>苏轼</td><td>花褪残红青杏小。燕子飞时，绿水人家绕。枝上柳绵吹又少，天涯何处无芳草。 墙里秋千墙外道。墙外行人，墙里佳人笑。笑渐不闻声渐悄，多情却被无情恼。</td><td>宋词三百首</td></tr>
<tr><td>5169</td><td>永遇乐·彭城夜宿燕子楼</td><td>〔宋代〕</td><td>苏轼</td><td>彭城夜宿燕子楼，梦盼盼，因作此词。 明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。 天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。</td><td>宋词三百首</td></tr>
<tr><td>5170</td><td>浣溪沙·游蕲水清泉寺</td><td>〔宋代〕</td><td>苏轼</td><td>游蕲水清泉寺，寺临兰溪，溪水西流。 山下兰芽短浸溪，松间沙路净无泥，萧萧暮雨子规啼。(萧萧 一作：潇潇) 谁道人生无再少？门前流水尚能西！休将白发唱黄鸡。</td><td>宋词三百首</td></tr>
<tr><td>5171</td><td>浣溪沙·簌簌衣巾落枣花</td><td>〔宋代〕</td><td>苏轼</td><td>徐门石潭谢雨，道上作五首。潭在城东二十里，常与泗水增减清浊相应。 簌簌衣巾落枣花，村南村北响缲车，牛衣古柳卖黄瓜。(缲 通：缫) 酒困路长惟欲睡，日高人渴漫思茶。敲门试问野人家。</td><td>宋词三百首</td></tr>
<tr><td>5172</td><td>卜算子·我住长江头</td><td>〔宋代〕</td><td>李之仪</td><td>我住长江头，君住长江尾。日日思君不见君，共饮长江水。 此水几时休，此恨何时已。只愿君心似我心，定不负相思意。</td><td>宋词三百首</td></tr>
<tr><td>5173</td><td>减字木兰花·竞渡</td><td>〔宋代〕</td><td>黄裳</td><td>红旗高举，飞出深深杨柳渚。鼓击春雷，直破烟波远远回。 欢声震地，惊退万人争战气。金碧楼西，衔得锦标第一归。</td><td>宋词三百首</td></tr>
<tr><td>5174</td><td>眼儿媚·杨柳丝丝弄轻柔</td><td>〔宋代〕</td><td>王雱</td><td>杨柳丝丝弄轻柔，烟缕织成愁。海棠未雨，梨花先雪，一半春休。 而今往事难重省，归梦绕秦楼。相思只在，丁香枝上，豆蔻梢头。</td><td>宋词三百首</td></tr>
<tr><td>5175</td><td>念奴娇·断虹霁雨</td><td>〔宋代〕</td><td>黄庭坚</td><td>八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。 断虹霁雨，净秋空，山染修眉新绿。桂影扶疏，谁便道，今夕清辉不足？万里青天，姮娥何处，驾此一轮玉。寒光零乱，为谁偏照醽醁？ 年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风曲。孙郎微笑，坐来声喷霜竹。</td><td>宋词三百首</td></tr>
<tr><td>5176</td><td>水调歌头·游览</td><td>〔宋代〕</td><td>黄庭坚</td><td>瑶草一何碧，春入武陵溪。溪上桃花无数，枝上有黄鹂。我欲穿花寻路，直入白云深处，浩气展虹霓。只恐花深里，红露湿人衣。 坐玉石，倚玉枕，拂金徽。谪仙何处？无人伴我白螺杯。我为灵芝仙草，不为朱唇丹脸，长啸亦何为？醉舞下山去，明月逐人归。</td><td>宋词三百首</td></tr>
<tr><td>5177</td><td>清平乐·春归何处</td><td>〔宋代〕</td><td>黄庭坚</td><td>春归何处？寂寞无行路。若有人知春去处，唤取归来同住。 春无踪迹谁知？除非问取黄鹂。百啭无人能解，因风飞过蔷薇。</td><td>宋词三百首</td></tr>
<tr><td>5178</td><td>鹧鸪天·座中有眉山隐客史应之和前韵即席答之</td><td>〔宋代〕</td><td>黄庭坚</td><td>黄菊枝头生晓寒。人生莫放酒杯干。风前横笛斜吹雨，醉里簪花倒著冠。 身健在，且加餐。舞裙歌板尽清欢。黄花白发相牵挽，付与时人冷眼看。</td><td>宋词三百首</td></tr>
<tr><td>5179</td><td>洞仙歌·雪云散尽</td><td>〔宋代〕</td><td>李元膺</td><td>一年春物，惟梅柳间意味最深。至莺花烂漫时，则春已衰迟，使人无复新意。予作《洞仙歌》，使探春者歌之，无后时之悔。 雪云散尽，放晓晴池院。杨柳于人便青眼。更风流多处，一点梅心，相映远，约略颦轻笑浅。 一年春好处，不在浓芳，小艳疏香最娇软。到清明时候，百紫千红，花正乱，已失春风一半。早占取韶光共追游，但莫管春寒，醉红自暖。</td><td>宋词三百首</td></tr>
<tr><td>5180</td><td>渔家傲·小雨纤纤风细细</td><td>〔宋代〕</td><td>朱服</td><td>小雨纤纤风细细，万家杨柳青烟里。恋树湿花飞不起，愁无比，和春付与东流水。 九十光阴能有几？金龟解尽留无计。寄语东阳沽酒市，拚一醉，而今乐事他年泪。</td><td>宋词三百首</td></tr>
<tr><td>5181</td><td>青门饮·寄宠人</td><td>〔宋代〕</td><td>时彦</td><td>胡马嘶风，汉旗翻雪，彤云又吐，一竿残照。古木连空，乱山无数，行尽暮沙衰草。星斗横幽馆，夜无眠、灯花空老。雾浓香鸭，冰凝泪烛，霜天难晓。 长记小妆才了，一杯未尽，离怀多少。醉里秋波，梦中朝雨，都是醒时烦恼。料有牵情处，忍思量、耳边曾道。甚时跃马归来，认得迎门轻笑。</td><td>宋词三百首</td></tr>
<tr><td>5182</td><td>望海潮·梅英疏淡</td><td>〔宋代〕</td><td>秦观</td><td>梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。 西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。</td><td>宋词三百首</td></tr>
<tr><td>5183</td><td>八六子·倚危亭</td><td>〔宋代〕</td><td>秦观</td><td>倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。 无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。</td><td>宋词三百首</td></tr>
<tr><td>5184</td><td>满庭芳·山抹微云</td><td>〔宋代〕</td><td>秦观</td><td>山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。(万点 一作：数点) 销魂当此际，香囊暗解，罗带轻分。谩赢得、青楼薄幸名存。此去何时见也？襟袖上、空惹啼痕。伤情处，高城望断，灯火已黄昏。</td><td>宋词三百首</td></tr>
<tr><td>5185</td><td>江城子·西城杨柳弄春柔</td><td>〔宋代〕</td><td>秦观</td><td>西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。 韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。</td><td>宋词三百首</td></tr>
<tr><td>5186</td><td>鹊桥仙·纤云弄巧</td><td>〔宋代〕</td><td>秦观</td><td>纤云弄巧，飞星传恨，银汉迢迢暗度。金风玉露一相逢，便胜却人间无数。 柔情似水，佳期如梦，忍顾鹊桥归路！两情若是久长时，又岂在朝朝暮暮。</td><td>宋词三百首</td></tr>
<tr><td>5187</td><td>千秋岁·水边沙外</td><td>〔宋代〕</td><td>秦观</td><td>水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。 忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。</td><td>宋词三百首</td></tr>
<tr><td>5188</td><td>踏莎行·郴州旅舍</td><td>〔宋代〕</td><td>秦观</td><td>雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。 驿寄梅花，鱼传尺素。砌成此恨无重数。郴江幸自绕郴山，为谁流下潇湘去。</td><td>宋词三百首</td></tr>
<tr><td>5189</td><td>浣溪沙·漠漠轻寒上小楼</td><td>〔宋代〕</td><td>秦观</td><td>漠漠轻寒上小楼，晓阴无赖似穷秋。淡烟流水画屏幽。 自在飞花轻似梦，无边丝雨细如愁。宝帘闲挂小银钩。</td><td>宋词三百首</td></tr>
<tr><td>5190</td><td>行香子·树绕村庄</td><td>〔宋代〕</td><td>秦观</td><td>树绕村庄，水满陂塘。倚东风，豪兴徜徉。小园几许，收尽春光。有桃花红，李花白，菜花黄。 远远围墙，隐隐茅堂。飏青旗，流水桥旁。偶然乘兴，步过东冈。正莺儿啼，燕儿舞，蝶儿忙。</td><td>宋词三百首</td></tr>
<tr><td>5191</td><td>鹧鸪天·重过阊门万事非</td><td>〔宋代〕</td><td>贺铸</td><td>重过阊门万事非。同来何事不同归。梧桐半死清霜后，头白鸳鸯失伴飞。 原上草，露初晞。旧栖新垅两依依。空床卧听南窗雨，谁复挑灯夜补衣。</td><td>宋词三百首</td></tr>
<tr><td>5192</td><td>杵声齐·砧面莹</td><td>〔宋代〕</td><td>贺铸</td><td>砧面莹，杵声齐。捣就征衣泪墨题。寄到玉关应万里，戍人犹在玉关西。</td><td>宋词三百首</td></tr>
<tr><td>5193</td><td>踏莎行·杨柳回塘</td><td>〔宋代〕</td><td>贺铸</td><td>杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。 返照迎潮，行云带雨。依依似与骚人语。当年不肯嫁春风，无端却被秋风误。</td><td>宋词三百首</td></tr>
<tr><td>5194</td><td>青玉案·凌波不过横塘路</td><td>〔宋代〕</td><td>贺铸</td><td>凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。 飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。(版本一) 凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。 碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。(版本二)</td><td>宋词三百首</td></tr>
<tr><td>5195</td><td>六州歌头·少年侠气</td><td>〔宋代〕</td><td>贺铸</td><td>少年侠气，交结五都雄。肝胆洞，毛发耸。立谈中，死生同。一诺千金重。推翘勇，矜豪纵。轻盖拥，联飞鞚，斗城东。轰饮酒垆，春色浮寒瓮，吸海垂虹。闲呼鹰嗾犬，白羽摘雕弓，狡穴俄空。乐匆匆。(闲呼 一作：间呼) 似黄粱梦，辞丹凤；明月共，漾孤蓬。官冗从，怀倥偬；落尘笼，簿书丛。鶡弁如云众，供粗用，忽奇功。笳鼓动，渔阳弄，思悲翁。不请长缨，系取天骄种，剑吼西风。恨登山临水，手寄七弦桐，目送归鸿。</td><td>宋词三百首</td></tr>
<tr><td>5196</td><td>石州慢·薄雨收寒</td><td>〔宋代〕</td><td>贺铸</td><td>薄雨收寒，斜照弄睛，春意空阔。长亭柳色才黄，远客一枝先折。烟横水际，映带几点归鸿，平沙消尽龙荒雪。犹记出关来，恰如今时节。 将发。画楼芳酒，红泪清歌，顿成轻别。回首经年，杳杳音尘都绝。欲知方寸，共有几许新愁？芭蕉不展丁香结。枉望断天涯，两厌厌风月</td><td>宋词三百首</td></tr>
<tr><td>5197</td><td>思越人·紫府东风放夜时</td><td>〔宋代〕</td><td>贺铸</td><td>紫府东风放夜时。步莲秾李伴人归。五更钟动笙歌散，十里月明灯火稀。 香苒苒，梦依依。天涯寒尽减春衣。凤凰城阙知何处，寥落星河一雁飞。</td><td>宋词三百首</td></tr>
<tr><td>5198</td><td>南柯子·忆旧</td><td>〔宋代〕</td><td>仲殊</td><td>十里青山远，潮平路带沙。数声啼鸟怨年华。又是凄凉时候，在天涯。 白露收残月，清风散晓霞。绿杨堤畔问荷花：记得年时沽酒，那人家？(残月 一作：残暑)</td><td>宋词三百首</td></tr>
<tr><td>5199</td><td>诉衷情·宝月山作</td><td>〔宋代〕</td><td>仲殊</td><td>清波门外拥轻衣。杨花相送飞。西湖又还春晚，水树乱莺啼。闲院宇，小帘帏。晚初归。钟声已过，篆香才点，月到门时。</td><td>宋词三百首</td></tr>
<tr><td>5200</td><td>摸鱼儿·东皋寓居</td><td>〔宋代〕</td><td>晁补之</td><td>买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。 青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。</td><td>宋词三百首</td></tr>
<tr><td>5201</td><td>盐角儿·亳社观梅</td><td>〔宋代〕</td><td>晁补之</td><td>开时似雪。谢时似雪。花中奇绝。香非在蕊，香非在萼，骨中香彻。 占溪风，留溪月。堪羞损、山桃如血。直饶更、疏疏淡淡，终有一般情别。</td><td>宋词三百首</td></tr>
<tr><td>5202</td><td>秋蕊香·帘幕疏疏风透</td><td>〔宋代〕</td><td>张耒</td><td>帘幕疏疏风透。一线香飘金兽。朱阑倚遍黄昏后。廊上月华如昼。 别离滋味浓于酒。著人瘦。此情不及墙东柳。春色年年如旧。(墙东 一作：东墙)</td><td>宋词三百首</td></tr>
<tr><td>5203</td><td>临江仙·未遇行藏谁肯信</td><td>〔宋代〕</td><td>侯蒙</td><td>未遇行藏谁肯信，如今方表名踪。无端良匠画形容。当风轻借力，一举入高空。 才得吹嘘身渐稳，只疑远赴蟾宫。雨馀时候夕阳红。几人平地上，看我碧霄中。</td><td>宋词三百首</td></tr>
<tr><td>5204</td><td>瑞龙吟·大石春景</td><td>〔宋代〕</td><td>周邦彦</td><td>章台路。还见褪粉梅梢，试花桃树。愔愔坊陌人家，定巢燕子，归来旧处。 黯凝伫。因念个人痴小，乍窥门户。清晨浅约宫黄，障风映袖，盈盈笑语。 前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。</td><td>宋词三百首</td></tr>
<tr><td>5205</td><td>满庭芳·夏日溧水无想山作</td><td>〔宋代〕</td><td>周邦彦</td><td>风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，拟泛九江船。 年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。</td><td>宋词三百首</td></tr>
<tr><td>5206</td><td>苏幕遮·燎沉香</td><td>〔宋代〕</td><td>周邦彦</td><td>燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。 故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。</td><td>宋词三百首</td></tr>
<tr><td>5207</td><td>少年游·并刀如水</td><td>〔宋代〕</td><td>周邦彦</td><td>并刀如水，吴盐胜雪，纤手破新橙。锦幄初温，兽烟不断，相对坐调笙。 低声问：向谁行宿？城上已三更。马滑霜浓，不如休去，直是少人行！</td><td>宋词三百首</td></tr>
<tr><td>5208</td><td>夜游宫·叶下斜阳照水</td><td>〔宋代〕</td><td>周邦彦</td><td>叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。 古屋寒窗底。听几片、井桐飞坠。不恋单衾再三起。有谁知，为萧娘，书一纸。</td><td>宋词三百首</td></tr>
<tr><td>5209</td><td>解语花·上元</td><td>〔宋代〕</td><td>周邦彦</td><td>风消焰蜡，露浥红莲，花市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。 因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。</td><td>宋词三百首</td></tr>
<tr><td>5210</td><td>兰陵王·柳</td><td>〔宋代〕</td><td>周邦彦</td><td>柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识、京华倦客？长亭路，年去岁来，应折柔条过千尺。 闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。 凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。</td><td>宋词三百首</td></tr>
<tr><td>5211</td><td>六丑·蔷薇谢后作</td><td>〔宋代〕</td><td>周邦彦</td><td>正单衣试酒，怅客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。 东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。</td><td>宋词三百首</td></tr>
<tr><td>5212</td><td>西河·金陵怀古</td><td>〔宋代〕</td><td>周邦彦</td><td>佳丽地。南朝盛事谁记。山围故国绕清江，髻鬟对起。怒涛寂寞打孤城，风樯遥度天际。 断崖树，犹倒倚。莫愁艇子曾系。空余旧迹郁苍苍，雾沉半垒。夜深月过女墙来，伤心东望淮水。 酒旗戏鼓甚处市。想依稀、王谢邻里。燕子不知何世。入寻常、巷陌人家，相对如说兴亡，斜阳里。</td><td>宋词三百首</td></tr>
<tr><td>5213</td><td>虞美人·疏篱曲径田家小</td><td>〔宋代〕</td><td>周邦彦</td><td>疏篱曲径田家小。云树开清晓。天寒山色有无中。野外一声钟起、送孤蓬。 添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。</td><td>宋词三百首</td></tr>
<tr><td>5214</td><td>蝶恋花·早行</td><td>〔宋代〕</td><td>周邦彦</td><td>月皎惊乌栖不定，更漏将残，辘轳牵金井。唤起两眸清炯炯。泪花落枕红绵冷。 执手霜风吹鬓影。去意徊徨，别语愁难听。楼上阑干横斗柄，露寒人远鸡相应。</td><td>宋词三百首</td></tr>
<tr><td>5215</td><td>玉楼春·桃溪不作从容住</td><td>〔宋代〕</td><td>周邦彦</td><td>桃溪不作从容住，秋藕绝来无续处。当时相候赤阑桥，今日独寻黄叶路。 烟中列岫青无数，雁背夕阳红欲暮。人如风后入江云，情似雨馀粘地絮。</td><td>宋词三百首</td></tr>
<tr><td>5216</td><td>江神子·杏花村馆酒旗风</td><td>〔宋代〕</td><td>谢逸</td><td>杏花村馆酒旗风。水溶溶，飏残红。野渡舟横，杨柳绿阴浓。望断江南山色远，人不见，草连空。 夕阳楼外晚烟笼。粉香融，淡眉峰。记得年时，相见画屏中。只有关山今夜月，千里外，素光同。</td><td>宋词三百首</td></tr>
<tr><td>5217</td><td>惜分飞·泪湿阑干花著露</td><td>〔宋代〕</td><td>毛滂</td><td>泪湿阑干花著露，愁到眉峰碧聚。此恨平分取，更无言语空相觑。 断雨残云无意绪，寂寞朝朝暮暮。今夜山深处，断魂分付潮回去。</td><td>宋词三百首</td></tr>
<tr><td>5218</td><td>水调歌头·秋色渐将晚</td><td>〔宋代〕</td><td>叶梦得</td><td>秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。 念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑净胡沙。</td><td>宋词三百首</td></tr>
<tr><td>5219</td><td>点绛唇·绍兴乙卯登绝顶小亭</td><td>〔宋代〕</td><td>叶梦得</td><td>缥缈危亭，笑谈独在千峰上。与谁同赏。万里横烟浪。 老去情怀，犹作天涯想。空惆怅。少年豪放。莫学衰翁样。</td><td>宋词三百首</td></tr>
<tr><td>5220</td><td>点绛唇·新月娟娟</td><td>〔宋代〕</td><td>汪藻</td><td>新月娟娟，夜寒江静山衔斗。起来搔首，梅影横窗瘦。 好个霜天，闲却传杯手。君知否？乱鸦啼后，归兴浓于酒。</td><td>宋词三百首</td></tr>
<tr><td>5221</td><td>蓦山溪·梅</td><td>〔宋代〕</td><td>曹组</td><td>洗妆真态，不作铅花御。竹外一枝斜，想佳人，天寒日暮。黄昏院落，无处著清香，风细细，雪垂垂，何况江头路。 月边疏影，梦到消魂处。梅子欲黄时，又须作，廉纤细雨。孤芳一世，供断有情愁，消瘦损，东阳也，试问花知否？</td><td>宋词三百首</td></tr>
<tr><td>5222</td><td>三台·清明应制</td><td>〔宋代〕</td><td>万俟咏</td><td>见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。 乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。 正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。</td><td>宋词三百首</td></tr>
<tr><td>5223</td><td>好事近·摇首出红尘</td><td>〔宋代〕</td><td>朱敦儒</td><td>摇首出红尘，醒醉更无时节。活计绿蓑青笠，惯披霜冲雪。 晚来风定钓丝闲，上下是新月。千里水天一色，看孤鸿明灭。</td><td>宋词三百首</td></tr>
<tr><td>5224</td><td>相见欢·金陵城上西楼</td><td>〔宋代〕</td><td>朱敦儒</td><td>金陵城上西楼，倚清秋。万里夕阳垂地大江流。 中原乱，簪缨散，几时收？试倩悲风吹泪过扬州。</td><td>宋词三百首</td></tr>
<tr><td>5225</td><td>鹧鸪天·西都作</td><td>〔宋代〕</td><td>朱敦儒</td><td>我是清都山水郎，天教分付与疏狂。曾批给雨支风券，累上留云借月章。 诗万首，酒千觞。几曾着眼看侯王？玉楼金阙慵归去，且插梅花醉洛阳。</td><td>宋词三百首</td></tr>
<tr><td>5226</td><td>减字木兰花·题雄州驿</td><td>〔宋代〕</td><td>蒋氏女</td><td>朝云横度。辘辘车声如水去。白草黄沙。月照孤村三两家。 飞鸿过也。万结愁肠无昼夜。渐近燕山。回首乡关归路难。</td><td>宋词三百首</td></tr>
<tr><td>5227</td><td>南柯子·山冥云阴重</td><td>〔宋代〕</td><td>王炎</td><td>山冥云阴重，天寒雨意浓。数枝幽艳湿啼红。莫为惜花惆怅对东风。 蓑笠朝朝出，沟塍处处通。人间辛苦是三农。要得一犁水足望年丰。</td><td>宋词三百首</td></tr>
<tr><td>5228</td><td>宴山亭·北行见杏花</td><td>〔宋代〕</td><td>赵佶</td><td>裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。（闲院 一作：问院) 凭寄离恨重重，这双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。</td><td>宋词三百首</td></tr>
<tr><td>5229</td><td>南歌子·天上星河转</td><td>〔宋代〕</td><td>李清照</td><td>天上星河转，人间帘幕垂。凉生枕簟泪痕滋。起解罗衣聊问、夜何其。 翠贴莲蓬小，金销藕叶稀。旧时天气旧时衣。只有情怀不似、旧家时。</td><td>宋词三百首</td></tr>
<tr><td>5230</td><td>一剪梅·红藕香残玉簟秋</td><td>〔宋代〕</td><td>李清照</td><td>红藕香残玉簟秋，轻解罗裳，独上兰舟。云中谁寄锦书来？雁字回时，月满西楼。 花自飘零水自流，一种相思，两处闲愁。此情无计可消除，才下眉头，却上心头。</td><td>宋词三百首</td></tr>
<tr><td>5231</td><td>渔家傲·天接云涛连晓雾</td><td>〔宋代〕</td><td>李清照</td><td>天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。 我报路长嗟日暮，学诗谩有惊人句。九万里风鹏正举。风休住，蓬舟吹取三山去！</td><td>宋词三百首</td></tr>
<tr><td>5232</td><td>如梦令·常记溪亭日暮</td><td>〔宋代〕</td><td>李清照</td><td>常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。</td><td>宋词三百首</td></tr>
<tr><td>5233</td><td>如梦令·昨夜雨疏风骤</td><td>〔宋代〕</td><td>李清照</td><td>昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。</td><td>宋词三百首</td></tr>
<tr><td>5234</td><td>凤凰台上忆吹箫·香冷金猊</td><td>〔宋代〕</td><td>李清照</td><td>香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。 休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。(版本一) 香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。 明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。(版本二)</td><td>宋词三百首</td></tr>
<tr><td>5235</td><td>清平乐·年年雪里</td><td>〔宋代〕</td><td>李清照</td><td>年年雪里，常插梅花醉。挼尽梅花无好意，赢得满衣清泪。 今年海角天涯，萧萧两鬓生华。看取晚来风势，故应难看梅花。</td><td>宋词三百首</td></tr>
<tr><td>5236</td><td>蝶恋花·暖雨晴风初破冻</td><td>〔宋代〕</td><td>李清照</td><td>暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。 乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。</td><td>宋词三百首</td></tr>
<tr><td>5237</td><td>鹧鸪天·寒日萧萧上琐窗</td><td>〔宋代〕</td><td>李清照</td><td>寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。 秋已尽，日犹长，仲宣怀远更凄凉。不如随分尊前醉，莫负东篱菊蕊黄。</td><td>宋词三百首</td></tr>
<tr><td>5238</td><td>醉花阴·薄雾浓云愁永昼</td><td>〔宋代〕</td><td>李清照</td><td>薄雾浓云愁永昼，瑞脑销金兽。佳节又重阳，玉枕纱厨，半夜凉初透。(厨 通：橱；销金兽 一作：消金兽) 东篱把酒黄昏后，有暗香盈袖。莫道不销魂，帘卷西风，人比黄花瘦。(人比 一作：人似)</td><td>宋词三百首</td></tr>
<tr><td>5239</td><td>武陵春·春晚</td><td>〔宋代〕</td><td>李清照</td><td>风住尘香花已尽，日晚倦梳头。物是人非事事休，欲语泪先流。 闻说双溪春尚好，也拟泛轻舟。只恐双溪舴艋舟，载不动许多愁。</td><td>宋词三百首</td></tr>
<tr><td>5240</td><td>点绛唇·蹴罢秋千</td><td>〔宋代〕</td><td>李清照</td><td>蹴罢秋千，起来慵整纤纤手。露浓花瘦，薄汗轻衣透。 见客入来，袜刬金钗溜。和羞走，倚门回首，却把青梅嗅。</td><td>宋词三百首</td></tr>
<tr><td>5241</td><td>永遇乐·落日熔金</td><td>〔宋代〕</td><td>李清照</td><td>落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。(熔金 一作：镕金) 中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。</td><td>宋词三百首</td></tr>
<tr><td>5242</td><td>声声慢·寻寻觅觅</td><td>〔宋代〕</td><td>李清照</td><td>寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急！雁过也，正伤心，却是旧时相识。 满地黄花堆积，憔悴损，如今有谁堪摘？守着窗儿，独自怎生得黑！梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）</td><td>宋词三百首</td></tr>
<tr><td>5243</td><td>蝶恋花·春涨一篙添水面</td><td>〔宋代〕</td><td>范成大</td><td>春涨一篙添水面。芳草鹅儿，绿满微风岸。画舫夷犹湾百转。横塘塔近依前远。 江国多寒农事晚。村北村南，谷雨才耕遍。秀麦连冈桑叶贱。看看尝面收新茧。</td><td>宋词三百首</td></tr>
<tr><td>5244</td><td>采桑子·恨君不似江楼月</td><td>〔宋代〕</td><td>吕本中</td><td>恨君不似江楼月，南北东西，南北东西，只有相随无别离。 恨君却似江楼月，暂满还亏，暂满还亏，待得团圆是几时？</td><td>宋词三百首</td></tr>
<tr><td>5245</td><td>秦楼月·芳菲歇</td><td>〔宋代〕</td><td>向子諲</td><td>芳菲歇，故园目断伤心切。伤心切，无边烟水，无穷山色。 可堪更近乾龙节，眼中泪尽空啼血。空啼血，子规声外，晓风残月。</td><td>宋词三百首</td></tr>
<tr><td>5246</td><td>忆秦娥·与君别</td><td>〔宋代〕</td><td>房舜卿</td><td>与君别。相思一夜梅花发。梅花发。凄凉南浦，断桥斜月。 盈盈微步凌波袜。东风笑倚天涯阔。天涯阔。一声羌管，暮云愁绝。</td><td>宋词三百首</td></tr>
<tr><td>5247</td><td>苍梧谣·天</td><td>〔宋代〕</td><td>蔡伸</td><td>天。休使圆蟾照客眠。人何在，桂影自婵娟。</td><td>宋词三百首</td></tr>
<tr><td>5248</td><td>忆王孙·春词</td><td>〔宋代〕</td><td>李重元</td><td>萋萋芳草忆王孙，柳外楼高空断魂，杜宇声声不忍闻。欲黄昏，雨打梨花深闭门。</td><td>宋词三百首</td></tr>
<tr><td>5249</td><td>临江仙·夜登小阁忆洛中旧游</td><td>〔宋代〕</td><td>陈与义</td><td>忆昔午桥桥上饮，坐中多是豪英。长沟流月去无声。杏花疏影里，吹笛到天明。 二十余年如一梦，此身虽在堪惊。闲登小阁看新晴。古今多少事，渔唱起三更。</td><td>宋词三百首</td></tr>
<tr><td>5250</td><td>贺新郎·寄李伯纪丞相</td><td>〔宋代〕</td><td>张元干</td><td>曳杖危楼去。斗垂天、沧波万顷，月流烟渚。扫尽浮云风不定，未放扁舟夜渡。宿雁落、寒芦深处。怅望关河空吊影，正人间、鼻息鸣鼍鼓。谁伴我，醉中舞。 十年一梦扬州路。倚高寒、愁生故国，气吞骄虏。要斩楼兰三尺剑，遗恨琵琶旧语。谩暗涩铜华尘土。唤取谪仙平章看，过苕溪、尚许垂纶否。风浩荡，欲飞举。</td><td>宋词三百首</td></tr>
<tr><td>5251</td><td>贺新郎·送胡邦衡待制赴新州</td><td>〔宋代〕</td><td>张元干</td><td>梦绕神州路。怅秋风、连营画角，故宫离黍。底事昆仑倾砥柱，九地黄流乱注。聚万落千村狐兔。天意从来高难问，况人情老易悲难诉！更南浦，送君去。 凉生岸柳催残暑。耿斜河，疏星淡月，断云微度。万里江山知何处？回首对床夜语。雁不到，书成谁与？目尽青天怀今古，肯儿曹恩怨相尔汝！举大白，听金缕。</td><td>宋词三百首</td></tr>
<tr><td>5252</td><td>柳梢青·茅舍疏篱</td><td>〔宋代〕</td><td>杨无咎</td><td>茅舍疏篱。半飘残雪，斜卧低枝。可更相宜，烟笼修竹，月在寒溪。 宁宁伫立移时。判瘦损、无妨为伊。谁赋才情，画成幽思，写入新诗。</td><td>宋词三百首</td></tr>
<tr><td>5253</td><td>饮马歌·边头春未到</td><td>〔宋代〕</td><td>曹勋</td><td>此腔自虏传至边，饮牛马即横笛吹之，不鼓不拍，声甚凄断。闻兀术每遇对阵之际，吹此则鏖战无还期也。 边头春未到，雪满交河道。暮沙明残照，塞烽云间小。断鸿悲，陇月低，泪湿征衣悄。岁华老。</td><td>宋词三百首</td></tr>
<tr><td>5254</td><td>满江红·写怀</td><td>〔宋代〕</td><td>岳飞</td><td>怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！(栏 通：阑) 靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。(壮志 一作：壮士；山缺 一作：山阙)</td><td>宋词三百首</td></tr>
<tr><td>5255</td><td>小重山·昨夜寒蛩不住鸣</td><td>〔宋代〕</td><td>岳飞</td><td>昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。 白首为功名。旧山松竹老，阻归程。欲将心事付瑶琴。知音少，弦断有谁听？</td><td>宋词三百首</td></tr>
<tr><td>5256</td><td>鹧鸪天·一点残红欲尽时</td><td>〔宋代〕</td><td>周紫芝</td><td>一点残红欲尽时。乍凉秋气满屏帏。梧桐叶上三更雨，叶叶声声是别离。 调宝瑟，拨金猊。那时同唱鹧鸪词。如今风雨西楼夜，不听清歌也泪垂。</td><td>宋词三百首</td></tr>
<tr><td>5257</td><td>霜天晓角·题采石蛾眉亭</td><td>〔宋代〕</td><td>韩元吉</td><td>倚天绝壁，直下江千尺。天际两蛾凝黛，愁与恨，几时极！ 暮潮风正急，酒阑闻塞笛。试问谪仙何处？青山外，远烟碧。</td><td>宋词三百首</td></tr>
<tr><td>5258</td><td>眼儿媚·迟迟春日弄轻柔</td><td>〔宋代〕</td><td>朱淑真</td><td>迟迟春日弄轻柔，花径暗香流。清明过了，不堪回首，云锁朱楼。 午窗睡起莺声巧，何处唤春愁？绿杨影里，海棠亭畔，红杏梢头。</td><td>宋词三百首</td></tr>
<tr><td>5259</td><td>谒金门·春半</td><td>〔宋代〕</td><td>朱淑真</td><td>春已半。触目此情无限。十二阑干闲倚遍。愁来天不管。 好是风和日暖。输与莺莺燕燕。满院落花帘不卷。断肠芳草远。</td><td>宋词三百首</td></tr>
<tr><td>5260</td><td>蝶恋花·送春</td><td>〔宋代〕</td><td>朱淑真</td><td>楼外垂杨千万缕。欲系青春，少住春还去。犹自风前飘柳絮。随春且看归何处。 绿满山川闻杜宇。便做无情，莫也愁人苦。把酒送春春不语。黄昏却下潇潇雨。</td><td>宋词三百首</td></tr>
<tr><td>5261</td><td>踏莎行·秋入云山</td><td>〔宋代〕</td><td>张抡</td><td>秋入云山，物情潇洒。百般景物堪图画。丹枫万叶碧云边，黄花千点幽岩下。 已喜佳辰，更怜清夜。一轮明月林梢挂。松醪常与野人期，忘形共说清闲话。</td><td>宋词三百首</td></tr>
<tr><td>5262</td><td>瑞鹤仙·郊原初过雨</td><td>〔宋代〕</td><td>袁去华</td><td>郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。 无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。</td><td>宋词三百首</td></tr>
<tr><td>5263</td><td>钗头凤·红酥手</td><td>〔宋代〕</td><td>陆游</td><td>红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。 春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！</td><td>宋词三百首</td></tr>
<tr><td>5264</td><td>秋波媚·七月十六日晚登高兴亭望长安南山</td><td>〔宋代〕</td><td>陆游</td><td>秋到边城角声哀，烽火照高台。悲歌击筑，凭高酹酒，此兴悠哉。 多情谁似南山月，特地暮云开。灞桥烟柳，曲江池馆，应待人来。</td><td>宋词三百首</td></tr>
<tr><td>5265</td><td>卜算子·咏梅</td><td>〔宋代〕</td><td>陆游</td><td>驿外断桥边，寂寞开无主。已是黄昏独自愁，更着风和雨。(着 同：著)  无意苦争春，一任群芳妒。零落成泥碾作尘，只有香如故。</td><td>宋词三百首</td></tr>
<tr><td>5266</td><td>夜游宫·记梦寄师伯浑</td><td>〔宋代〕</td><td>陆游</td><td>雪晓清笳乱起。梦游处、不知何地。铁骑无声望似水。想关河，雁门西，青海际。 睡觉寒灯里。漏声断、月斜窗纸。自许封侯在万里。有谁知，鬓虽残，心未死。</td><td>宋词三百首</td></tr>
<tr><td>5267</td><td>鹊桥仙·华灯纵博</td><td>〔宋代〕</td><td>陆游</td><td>华灯纵博，雕鞍驰射，谁记当年豪举。酒徒一半取封侯，独去作、江边渔父。 轻舟八尺，低篷三扇，占断苹洲烟雨。镜湖元自属闲人，又何必、官家赐与。(官家 一作：君恩)</td><td>宋词三百首</td></tr>
<tr><td>5268</td><td>诉衷情·当年万里觅封侯</td><td>〔宋代〕</td><td>陆游</td><td>当年万里觅封侯，匹马戍梁州。关河梦断何处？尘暗旧貂裘。 胡未灭，鬓先秋，泪空流。此生谁料，心在天山，身老沧洲。</td><td>宋词三百首</td></tr>
<tr><td>5269</td><td>钗头凤·世情薄</td><td>〔宋代〕</td><td>唐婉</td><td>世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！ 人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(装 通：妆)</td><td>宋词三百首</td></tr>
<tr><td>5270</td><td>卜算子·独自上层楼</td><td>〔宋代〕</td><td>程垓</td><td>独自上层楼，楼外青山远。望以斜阳欲尽时，不见西飞雁。 独自下层楼，楼下蛩声怨。待到黄昏月上时，依旧柔肠断。</td><td>宋词三百首</td></tr>
<tr><td>5271</td><td>昭君怨·赋松上鸥</td><td>〔宋代〕</td><td>杨万里</td><td>晚饮诚斋，忽有一鸥来泊松上，已而复去，感而赋之。 偶听松梢扑鹿，知是沙鸥来宿。稚子莫喧哗，恐惊他。 俄倾忽然飞去，飞去不知何处？我已乞归休，报沙鸥。</td><td>宋词三百首</td></tr>
<tr><td>5272</td><td>好事近·七月十三日夜登万花川谷望月作</td><td>〔宋代〕</td><td>杨万里</td><td>月未到诚斋，先到万花川谷。不是诚斋无月，隔一林修竹。 如今才是十三夜，月色已如玉。未是秋光奇绝，看十五十六。</td><td>宋词三百首</td></tr>
<tr><td>5273</td><td>卜算子·不是爱风尘</td><td>〔宋代〕</td><td>严蕊</td><td>不是爱风尘，似被前缘误。花落花开自有时，总赖东君主。 去也终须去，住也如何住！若得山花插满头，莫问奴归处。</td><td>宋词三百首</td></tr>
<tr><td>5274</td><td>六州歌头·长淮望断</td><td>〔宋代〕</td><td>张孝祥</td><td>长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。 念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。</td><td>宋词三百首</td></tr>
<tr><td>5275</td><td>水调歌头·和庞佑父</td><td>〔宋代〕</td><td>张孝祥</td><td>雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。 忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。</td><td>宋词三百首</td></tr>
<tr><td>5276</td><td>念奴娇·过洞庭</td><td>〔宋代〕</td><td>张孝祥</td><td>洞庭青草，近中秋，更无一点风色。玉鉴琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(着 同：著；玉鉴 一作：玉界) 应念岭海经年，孤光自照，肝肺皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕！(肝肺 一作：肝胆；沧浪 一作：沧冥；岭海 一作：岭表)</td><td>宋词三百首</td></tr>
<tr><td>5277</td><td>西江月·问讯湖边春色</td><td>〔宋代〕</td><td>张孝祥</td><td>问讯湖边春色，重来又是三年。东风吹我过湖船，杨柳丝丝拂面。 世路如今已惯，此心到处悠然。寒光亭下水如天，飞起沙鸥一片。</td><td>宋词三百首</td></tr>
<tr><td>5278</td><td>西江月·阻风三峰下</td><td>〔宋代〕</td><td>张孝祥</td><td>满载一船秋色，平铺十里湖光。波神留我看斜阳，放起鳞鳞细浪。 明日风回更好，今宵露宿何妨。水晶宫里奏霓裳，准拟岳阳楼上。</td><td>宋词三百首</td></tr>
<tr><td>5279</td><td>临江仙·暮春</td><td>〔宋代〕</td><td>赵长卿</td><td>过尽征鸿来尽燕，故园消息茫然。一春憔悴有谁怜。怀家寒食夜，中酒落花天。 见说江头春浪渺，殷勤欲送归船。别来此处最萦牵。短篷南浦雨，疏柳断桥烟。</td><td>宋词三百首</td></tr>
<tr><td>5280</td><td>摸鱼儿·更能消几番风雨</td><td>〔宋代〕</td><td>辛弃疾</td><td>淳熙己亥，自湖北漕移湖南，同官王正之置酒小山亭，为赋。 更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。(怕 一作：恨) 长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。</td><td>宋词三百首</td></tr>
<tr><td>5281</td><td>水龙吟·楚天千里无云</td><td>〔宋代〕</td><td>曾觌</td><td>楚天千里无云，露华洗出秋容净。银蟾台榭，玉壶天地，参差桂影。鸳瓦寒生，画檐光射，碧梧金井。听韶华半夜，江梅三弄，风袅袅、良宵永。 携手西园宴罢，下瑶台、醉魂初醒。吹箫仙子，骖鸾归路，一襟清兴。鳷鹊楼高，建章门迥，星河耿耿。看沧江潮上，丹枫叶落，浸关山冷。</td><td>宋词三百首</td></tr>
<tr><td>5282</td><td>菩萨蛮·书江西造口壁</td><td>〔宋代〕</td><td>辛弃疾</td><td>郁孤台下清江水，中间多少行人泪。西北望长安，可怜无数山。 青山遮不住，毕竟东流去。江晚正愁予，山深闻鹧鸪。 (愁予 一作：愁余)</td><td>宋词三百首</td></tr>
<tr><td>5283</td><td>青玉案·元夕</td><td>〔宋代〕</td><td>辛弃疾</td><td>东风夜放花千树，更吹落、星如雨。宝马雕车香满路。凤箫声动，玉壶光转，一夜鱼龙舞。 蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。</td><td>宋词三百首</td></tr>
<tr><td>5284</td><td>清平乐·村居</td><td>〔宋代〕</td><td>辛弃疾</td><td>茅檐低小，溪上青青草。醉里吴音相媚好，白发谁家翁媪？ 大儿锄豆溪东，中儿正织鸡笼。最喜小儿亡赖，溪头卧剥莲蓬。(亡 同：无)</td><td>宋词三百首</td></tr>
<tr><td>5285</td><td>清平乐·独宿博山王氏庵</td><td>〔宋代〕</td><td>辛弃疾</td><td>绕床饥鼠，蝙蝠翻灯舞。屋上松风吹急雨，破纸窗间自语。 平生塞北江南，归来华发苍颜。布被秋宵梦觉，眼前万里江山。</td><td>宋词三百首</td></tr>
<tr><td>5286</td><td>水龙吟·过南剑双溪楼</td><td>〔宋代〕</td><td>辛弃疾</td><td>举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。 峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？</td><td>宋词三百首</td></tr>
<tr><td>5287</td><td>西江月·夜行黄沙道中</td><td>〔宋代〕</td><td>辛弃疾</td><td>明月别枝惊鹊，清风半夜鸣蝉。稻花香里说丰年，听取蛙声一片。 七八个星天外，两三点雨山前。旧时茅店社林边，路转溪桥忽见。(溪桥 一作：溪头)</td><td>宋词三百首</td></tr>
<tr><td>5288</td><td>贺新郎·别茂嘉十二弟</td><td>〔宋代〕</td><td>辛弃疾</td><td>别茂嘉十二弟。鹈鴂、杜鹃实两种，见《离骚补注》 绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。 将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。</td><td>宋词三百首</td></tr>
<tr><td>5289</td><td>贺新郎·甚矣吾衰矣</td><td>〔宋代〕</td><td>辛弃疾</td><td>邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。 甚矣吾衰矣。怅平生、交游零落，只今余几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。 一尊搔首东窗里。想渊明、《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。</td><td>宋词三百首</td></tr>
<tr><td>5290</td><td>丑奴儿·书博山道中壁</td><td>〔宋代〕</td><td>辛弃疾</td><td>少年不识愁滋味，爱上层楼。爱上层楼，为赋新词强说愁。 而今识尽愁滋味，欲说还休。欲说还休，却道“天凉好个秋”！</td><td>宋词三百首</td></tr>
<tr><td>5291</td><td>太常引·建康中秋夜为吕叔潜赋</td><td>〔宋代〕</td><td>辛弃疾</td><td>一轮秋影转金波，飞镜又重磨。把酒问姮娥：被白发，欺人奈何？ 乘风好去，长空万里，直下看山河。斫去桂婆娑，人道是，清光更多。</td><td>宋词三百首</td></tr>
<tr><td>5292</td><td>破阵子·为陈同甫赋壮词以寄之</td><td>〔宋代〕</td><td>辛弃疾</td><td>醉里挑灯看剑，梦回吹角连营。八百里分麾下炙，五十弦翻塞外声，沙场秋点兵。 马作的卢飞快，弓如霹雳弦惊。了却君王天下事，赢得生前身后名。可怜白发生！</td><td>宋词三百首</td></tr>
<tr><td>5293</td><td>鹧鸪天·有客慨然谈功名因追念少年时事戏作</td><td>〔宋代〕</td><td>辛弃疾</td><td>壮岁旌旗拥万夫，锦襜突骑渡江初。燕兵夜娖银胡䩮，汉箭朝飞金仆姑。 追往事，叹今吾，春风不染白髭须。却将万字平戎策，换得东家种树书。</td><td>宋词三百首</td></tr>
<tr><td>5294</td><td>西江月·遣兴</td><td>〔宋代〕</td><td>辛弃疾</td><td>醉里且贪欢笑，要愁那得工夫。近来始觉古人书，信著全无是处。 昨夜松边醉倒，问松我醉何如。只疑松动要来扶，以手推松曰去。</td><td>宋词三百首</td></tr>
<tr><td>5295</td><td>永遇乐·京口北固亭怀古</td><td>〔宋代〕</td><td>辛弃疾</td><td>千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。 元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问：廉颇老矣，尚能饭否？</td><td>宋词三百首</td></tr>
<tr><td>5296</td><td>南乡子·登京口北固亭有怀</td><td>〔宋代〕</td><td>辛弃疾</td><td>何处望神州？满眼风光北固楼。千古兴亡多少事？悠悠。不尽长江滚滚流。 年少万兜鍪，坐断东南战未休。天下英雄谁敌手？曹刘。生子当如孙仲谋。</td><td>宋词三百首</td></tr>
<tr><td>5297</td><td>卜算子·见也如何暮</td><td>〔宋代〕</td><td>石孝友</td><td>见也如何暮。别也如何遽。别也应难见也难，后会难凭据。 去也如何去。住也如何住。住也应难去也难，此际难分付。</td><td>宋词三百首</td></tr>
<tr><td>5298</td><td>水调歌头·送章德茂大卿使虏</td><td>〔宋代〕</td><td>陈亮</td><td>不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东？且复穹庐拜，会向藁街逢！ 尧之都，舜之壤，禹之封。于中应有，一个半个耻臣戎！万里腥膻如许，千古英灵安在，磅礴几时通？胡运何须问，赫日自当中！</td><td>宋词三百首</td></tr>
<tr><td>5299</td><td>水龙吟·春恨</td><td>〔宋代〕</td><td>陈亮</td><td>闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。 寂寞凭高念远。向南楼、一声归雁。金钗斗草，青丝勒马，风流云散。罗绶分香，翠绡封泪，几多幽怨。正销魂，又是疏烟淡月，子规声断。</td><td>宋词三百首</td></tr>
<tr><td>5300</td><td>唐多令·芦叶满汀洲</td><td>〔宋代〕</td><td>刘过</td><td>安远楼小集，侑觞歌板之姬黄其姓者，乞词于龙洲道人，为赋此《唐多令》。同柳阜之、刘去非、石民瞻、周嘉仲、陈孟参、孟容。时八月五日也。 芦叶满汀洲，寒沙带浅流。二十年重过南楼。柳下系船犹未稳，能几日，又中秋。 黄鹤断矶头，故人今在否？旧江山浑是新愁。欲买桂花同载酒，终不似，少年游。(在否 一作：在不)</td><td>宋词三百首</td></tr>
<tr><td>5301</td><td>西江月·堂上谋臣尊俎</td><td>〔宋代〕</td><td>刘过</td><td>堂上谋臣尊俎，边头将士干戈。天时地利与人和，“燕可伐欤？”曰：“可”。 今日楼台鼎鼐，明年带砺山河。大家齐唱《大风歌》，不日四方来贺。</td><td>宋词三百首</td></tr>
<tr><td>5302</td><td>点绛唇·丁未冬过吴松作</td><td>〔宋代〕</td><td>姜夔</td><td>燕雁无心，太湖西畔随云去。数峰清苦。商略黄昏雨。 第四桥边，拟共天随住。今何许。凭阑怀古。残柳参差舞。</td><td>宋词三百首</td></tr>
<tr><td>5303</td><td>踏莎行·自沔东来丁未元日至金陵江上感梦而作</td><td>〔宋代〕</td><td>姜夔</td><td>燕燕轻盈，莺莺娇软，分明又向华胥见。夜长争得薄情知？春初早被相思染。 别后书辞，别时针线，离魂暗逐郎行远。淮南皓月冷千山，冥冥归去无人管。</td><td>宋词三百首</td></tr>
<tr><td>5304</td><td>鹧鸪天·己酉之秋苕溪记所见</td><td>〔宋代〕</td><td>姜夔</td><td>京洛风流绝代人。因何风絮落溪津。笼鞋浅出鸦头袜，知是凌波缥缈身。 红乍笑，绿长嚬。与谁同度可怜春。鸳鸯独宿何曾惯，化作西楼一缕云。</td><td>宋词三百首</td></tr>
<tr><td>5305</td><td>念奴娇·闹红一舸</td><td>〔宋代〕</td><td>姜夔</td><td>余客武陵。湖北宪治在焉：古城野水，乔木参天。余与二三友，日荡舟其间。薄荷花而饮，意象幽闲，不类人境。秋水且涸。荷叶出地寻丈，因列坐其下，上不见日。清风徐来，绿云自动。间于疏处，窥见游人画船，亦一乐也。朅来吴兴。数得相羊荷花中，又夜泛西湖，光景奇绝。故以此句写之。 闹红一舸，记来时，尝与鸳鸯为侣，三十六陂人未到，水佩风裳无数。翠叶吹凉，玉容消酒，更洒菰蒲雨。嫣然摇动，冷香飞上诗句。 日暮，青盖亭亭，情人不见，争忍凌波去？只恐舞衣寒易落，愁人西风南浦。高柳垂阴，老鱼吹浪，留我花间住。田田多少，几回沙际归路。(愁人 一作：愁入)</td><td>宋词三百首</td></tr>
<tr><td>5306</td><td>齐天乐·蟋蟀</td><td>〔宋代〕</td><td>姜夔</td><td>丙辰岁，与张功父会饮张达可之堂。闻屋壁间蟋蟀有声，功父约予同赋，以授歌者。功父先成，辞甚美。予裴回末利花间，仰见秋月，顿起幽思，寻亦得此。蟋蟀，中都呼为促织，善斗。好事者或以三二十万钱致一枚，镂象齿为楼观以贮之。 庾郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪？ 西窗又吹暗雨。为谁频断续，相和砧杵？候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。</td><td>宋词三百首</td></tr>
<tr><td>5307</td><td>扬州慢·淮左名都</td><td>〔宋代〕</td><td>姜夔</td><td>淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有《黍离》之悲也。 淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。 杜郎俊赏，算而今重到须惊。纵豆蔻词工，青楼梦好，难赋深情。二十四桥仍在，波心荡，冷月无声。念桥边红药，年年知为谁生？</td><td>宋词三百首</td></tr>
<tr><td>5308</td><td>长亭怨慢·渐吹尽</td><td>〔宋代〕</td><td>姜夔</td><td>余颇喜自制曲。初率意为长短句，然后协以律，故前后阕多不同。桓大司马云：“昔年种柳，依依汉南。今看摇落，凄怆江潭：树犹如此，人何以堪？”此语余深爱之。 渐吹尽，枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树？树若有情时，不会得青青如此！ 日暮，望高城不见，只见乱山无数。韦郎去也，怎忘得、玉环分付：第一是早早归来，怕红萼无人为主。算空有并刀，难剪离愁千缕。</td><td>宋词三百首</td></tr>
<tr><td>5309</td><td>暗香·旧时月色</td><td>〔宋代〕</td><td>姜夔</td><td>辛亥之冬，余载雪诣石湖。止既月，授简索句，且征新声，作此两曲，石湖把玩不已，使工妓隶习之，音节谐婉，乃名之曰《暗香》、《疏影》。 旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。 江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？</td><td>宋词三百首</td></tr>
<tr><td>5310</td><td>疏影·苔枝缀玉</td><td>〔宋代〕</td><td>姜夔</td><td>辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。 苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。 犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。</td><td>宋词三百首</td></tr>
<tr><td>5311</td><td>风入松·一春长费买花钱</td><td>〔宋代〕</td><td>俞国宝</td><td>一春长费买花钱，日日醉湖边。玉骢惯识西湖路，骄嘶过、沽酒楼前。红杏香中箫鼓，绿杨影里秋千。(湖边 一作：花边) 暖风十里丽人天，花压鬓云偏。画船载取春归去，馀情付、湖水湖烟。明日重扶残醉，来寻陌上花钿。</td><td>宋词三百首</td></tr>
<tr><td>5312</td><td>柳梢青·岳阳楼</td><td>〔宋代〕</td><td>戴复古</td><td>袖剑飞吟。洞庭青草，秋水深深。万顷波光，岳阳楼上，一快披襟。 不须携酒登临。问有酒、何人共斟？变尽人间，君山一点，自古如今。</td><td>宋词三百首</td></tr>
<tr><td>5313</td><td>减字木兰花·莎衫筠笠</td><td>〔宋代〕</td><td>卢炳</td><td>莎衫筠笠，正是村村农务急。绿水千畦，惭愧秧针出得齐。 风斜雨细，麦欲黄时寒又至。馌妇耕夫，画作今年稔岁图。</td><td>宋词三百首</td></tr>
<tr><td>5314</td><td>双双燕·咏燕</td><td>〔宋代〕</td><td>史达祖</td><td>过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。 芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。</td><td>宋词三百首</td></tr>
<tr><td>5315</td><td>绮罗香·咏春雨</td><td>〔宋代〕</td><td>史达祖</td><td>做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。 沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，剪灯深夜语。</td><td>宋词三百首</td></tr>
<tr><td>5316</td><td>江城子·画楼帘幕卷新晴</td><td>〔宋代〕</td><td>卢祖皋</td><td>画楼帘幕卷新晴。掩银屏，晓寒轻。坠粉飘香，日日唤愁生。暗数十年湖上路，能几度，著娉婷？ 年华空自感飘零。拥春酲，对谁醒？天阔云闲，无处觅箫声。载酒买花年少事，浑不似，旧心情。</td><td>宋词三百首</td></tr>
<tr><td>5317</td><td>宴清都·初春</td><td>〔宋代〕</td><td>卢祖皋</td><td>春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。 新来雁阔云音，鸾分鉴影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。</td><td>宋词三百首</td></tr>
<tr><td>5318</td><td>浪淘沙·莫上玉楼看</td><td>〔宋代〕</td><td>韩疁</td><td>莫上玉楼看。花雨斑斑。四垂罗幕护朝寒。燕子不知人去也，飞认阑干。 回首几关山。后会应难。相逢祗有梦魂间，可奈梦随春漏短，不到江南。</td><td>宋词三百首</td></tr>
<tr><td>5319</td><td>霜天晓角·仪真江上夜泊</td><td>〔宋代〕</td><td>黄机</td><td>寒江夜宿。长啸江之曲。水底鱼龙惊动，风卷地、浪翻屋。 诗情吟未足。酒兴断还续。草草兴亡休问，功名泪、欲盈掬。</td><td>宋词三百首</td></tr>
<tr><td>5320</td><td>玉楼春·春思</td><td>〔宋代〕</td><td>严仁</td><td>春风只在园西畔，荠菜花繁胡蝶乱。冰池晴绿照还空，香径落红吹已断。 意长翻恨游丝短，尽日相思罗带缓。宝奁明月不欺人，明日归来君试看。</td><td>宋词三百首</td></tr>
<tr><td>5321</td><td>沁园春·答九华叶贤良</td><td>〔宋代〕</td><td>刘克庄</td><td>一卷阴符，二石硬弓，百斤宝刀。更玉花骢喷，鸣鞭电抹，乌丝阑展，醉墨龙跳。牛角书生，虬髯豪客，谈笑皆堪折简招。依稀记，曾请缨系粤，草檄征辽。 当年目视云霄。谁信道凄凉今折腰。怅燕然未勒，南归草草，长安不见，北望迢迢。老去胸中，有些磊块，歌罢犹须著酒浇。休休也，但帽边鬓改，镜里颜凋。</td><td>宋词三百首</td></tr>
<tr><td>5322</td><td>长相思·惜梅</td><td>〔宋代〕</td><td>刘克庄</td><td>寒相催。暖相催。催了开时催谢时。丁宁花放迟。 角声吹。笛声吹。吹了南枝吹北枝。明朝成雪飞。</td><td>宋词三百首</td></tr>
<tr><td>5323</td><td>贺新郎·送陈真州子华</td><td>〔宋代〕</td><td>刘克庄</td><td>北望神州路。试平章、这场公事，怎生分付。记得太行山百万，曾入宗爷驾驭。今把作、握蛇骑虎。君去京东豪杰喜，想投戈、下拜真吾父。谈笑里，定齐鲁。 两河萧瑟惟狐兔。问当年、祖生去后，有人来否。多少新亭挥泪客，谁梦中原块土。算事业、须由人做。应笑书生心胆怯，向车中、闭置如新妇。空目送，塞鸿去。</td><td>宋词三百首</td></tr>
<tr><td>5324</td><td>贺新郎·九日</td><td>〔宋代〕</td><td>刘克庄</td><td>湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。 少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。</td><td>宋词三百首</td></tr>
<tr><td>5325</td><td>玉楼春·戏林推</td><td>〔宋代〕</td><td>刘克庄</td><td>年年跃马长安市。客舍似家家似寄。青钱换酒日无何，红烛呼卢宵不寐。 易挑锦妇机中字。难得玉人心下事。男儿西北有神州，莫滴水西桥畔泪。</td><td>宋词三百首</td></tr>
<tr><td>5326</td><td>卜算子·片片蝶衣轻</td><td>〔宋代〕</td><td>刘克庄</td><td>片片蝶衣轻，点点猩红小。道是天公不惜花，百种千般巧。 朝见树头繁，暮见枝头少。道是天公果惜花，雨洗风吹了。</td><td>宋词三百首</td></tr>
<tr><td>5327</td><td>一剪梅·舟过吴江</td><td>〔宋代〕</td><td>蒋捷</td><td>一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。（渡 一作：度。） 何日归家洗客袍？银字笙调，心字香烧。流光容易把人抛，红了樱桃，绿了芭蕉。</td><td>宋词三百首</td></tr>
<tr><td>5328</td><td>虞美人·听雨</td><td>〔宋代〕</td><td>蒋捷</td><td>少年听雨歌楼上，红烛昏罗帐。壮年听雨客舟中，江阔云低、断雁叫西风。 而今听雨僧庐下，鬓已星星也。悲欢离合总无情，一任阶前、点滴到天明。</td><td>宋词三百首</td></tr>
<tr><td>5329</td><td>满江红·送李御带珙</td><td>〔宋代〕</td><td>吴潜</td><td>红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹、亭下系扁舟，鲈堪煮。 拚一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。</td><td>宋词三百首</td></tr>
<tr><td>5330</td><td>江城子·示表侄刘国华</td><td>〔宋代〕</td><td>吴潜</td><td>家园十亩屋头边。正春妍，酿花天。杨柳多情，拂拂带轻烟。别馆闲亭随分有，时策杖，小盘旋。 采山钓水美而鲜。饮中仙，醉中禅。闲处光阴，赢得日高眠。一品高官人道好，多少事，碎心田。</td><td>宋词三百首</td></tr>
<tr><td>5331</td><td>蓦山溪·自述</td><td>〔宋代〕</td><td>宋自逊</td><td>壶山居士，未老心先懒。爱学道人家，办竹几、蒲团茗碗。青山可买，小结屋三间，开一径，俯清溪，修竹栽教满。 客来便请，随分家常饭。若肯小留连，更薄酒，三杯两盏，吟诗度曲，风月任招呼。身外事，不关心，自有天公管。</td><td>宋词三百首</td></tr>
<tr><td>5332</td><td>谒金门·花过雨</td><td>〔宋代〕</td><td>李好古</td><td>花过雨，又是一番红素。燕子归来愁不语，旧巢无觅处。 谁在玉关劳苦？谁在玉楼歌舞？若使胡尘吹得去，东风侯万户。</td><td>宋词三百首</td></tr>
<tr><td>5333</td><td>青玉案·年年社日停针线</td><td>〔宋代〕</td><td>黄公绍</td><td>年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。 春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。</td><td>宋词三百首</td></tr>
<tr><td>5334</td><td>湘春夜月·近清明</td><td>〔宋代〕</td><td>黄孝迈</td><td>近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。 空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。</td><td>宋词三百首</td></tr>
<tr><td>5335</td><td>长相思·花深深</td><td>〔宋代〕</td><td>陈东甫</td><td>花深深，柳阴阴。度柳穿花觅信音，君心负妾心。 怨鸣琴，恨孤衾。钿誓钗盟何处寻？当初谁料今！</td><td>宋词三百首</td></tr>
<tr><td>5336</td><td>水调歌头·平山堂用东坡韵</td><td>〔宋代〕</td><td>方岳</td><td>秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。 苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。</td><td>宋词三百首</td></tr>
<tr><td>5337</td><td>浣溪沙·门隔花深梦旧游</td><td>〔宋代〕</td><td>吴文英</td><td>门隔花深梦旧游。夕阳无语燕归愁。玉纤香动小帘钩。 落絮无声春堕泪，行云有影月含羞。东风临夜冷于秋。</td><td>宋词三百首</td></tr>
<tr><td>5338</td><td>风入松·听风听雨过清明</td><td>〔宋代〕</td><td>吴文英</td><td>听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。 西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。</td><td>宋词三百首</td></tr>
<tr><td>5339</td><td>莺啼序·春晚感怀</td><td>〔宋代〕</td><td>吴文英</td><td>　　残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。 　　十载西湖，傍柳系马，趁娇尘软雾。溯红渐、招入仙溪，锦儿偷寄幽素。倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。 　　幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿，记当时、短楫桃根渡。青楼仿佛。临分败壁题诗，泪墨惨淡尘土。 　　危亭望极，草色天涯，叹鬓侵半苎。暗点检，离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沈过雁，漫相思、弹入哀筝柱。伤心千里江南，怨曲重招，断魂在否？</td><td>宋词三百首</td></tr>
<tr><td>5340</td><td>八声甘州·灵岩陪庾幕诸公游</td><td>〔宋代〕</td><td>吴文英</td><td>渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。 宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。</td><td>宋词三百首</td></tr>
<tr><td>5341</td><td>唐多令·惜别</td><td>〔宋代〕</td><td>吴文英</td><td>何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。 年事梦中休。花空烟水流。燕辞归、客尚淹留。垂柳不萦裙带住。漫长是、系行舟。</td><td>宋词三百首</td></tr>
<tr><td>5342</td><td>清平乐·宫怨</td><td>〔宋代〕</td><td>黄升</td><td>珠帘寂寂。愁背银缸泣。记得少年初选入。三十六宫第一。 当年掌上承恩。而今冷落长门。又是羊车过也，月明花落黄昏。</td><td>宋词三百首</td></tr>
<tr><td>5343</td><td>贺新郎·西湖</td><td>〔宋代〕</td><td>文及翁</td><td>一勺西湖水。渡江来，百年歌舞，百年酣醉。回首洛阳花石尽，烟渺黍离之地。更不复、新亭堕泪。簇乐红妆摇画舫，问中流、击楫何人是？千古恨，几时洗？ 余生自负澄清志。更有谁、磻溪未遇，傅岩未起。国事如今谁倚仗，衣带一江而已！便都道、江神堪恃。借问孤山林处士，但掉头、笑指梅花蕊。天下事，可知矣！</td><td>宋词三百首</td></tr>
<tr><td>5344</td><td>西江月·新秋写兴</td><td>〔宋代〕</td><td>刘辰翁</td><td>天上低昂似旧，人间儿女成狂。夜来处处试新妆。却是人间天上。 不觉新凉似水，相思两鬓如霜。梦从海底跨枯桑。阅尽银河风浪。</td><td>宋词三百首</td></tr>
<tr><td>5345</td><td>兰陵王·丙子送春</td><td>〔宋代〕</td><td>刘辰翁</td><td>送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。 春去。最谁苦。但箭雁沉边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。 春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。</td><td>宋词三百首</td></tr>
<tr><td>5346</td><td>满江红·题南京夷山驿</td><td>〔宋代〕</td><td>王清惠</td><td>太液芙蓉，浑不似、旧时颜色。 曾记得、春风雨露，玉楼金阙。名播兰馨妃后里，晕潮莲脸君王侧。忽一声、鼙鼓揭天来，繁华歇。 龙虎散，风云灭。千古恨，凭谁说。对山河百二，泪盈襟血。客馆夜惊尘土梦，宫车晓碾关山月。问嫦娥、于我肯从容，同圆缺？</td><td>宋词三百首</td></tr>
<tr><td>5347</td><td>八声甘州·记玉关踏雪事清游</td><td>〔宋代〕</td><td>张炎</td><td>辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。 记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。 载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。</td><td>宋词三百首</td></tr>
<tr><td>5348</td><td>清平乐·候蛩凄断</td><td>〔宋代〕</td><td>张炎</td><td>候蛩凄断，人语西风岸。月落沙平江似练，望尽芦花无雁。 暗教愁损兰成，可怜夜夜关情。只有一枝梧叶，不知多少秋声！</td><td>宋词三百首</td></tr>
<tr><td>5349</td><td>步出夏门行·观沧海</td><td>〔两汉〕</td><td>曹操</td><td>东临碣石，以观沧海。 水何澹澹，山岛竦峙。 树木丛生，百草丰茂。 秋风萧瑟，洪波涌起。 日月之行，若出其中； 星汉灿烂，若出其里。 幸甚至哉，歌以咏志。</td><td>初中古诗文</td></tr>
<tr><td>5350</td><td>闻王昌龄左迁龙标遥有此寄</td><td>〔唐代〕</td><td>李白</td><td>杨花落尽子规啼，闻道龙标过五溪。 我寄愁心与明月，随君直到夜郎西。(随君 一作：随风)</td><td>初中古诗文</td></tr>
<tr><td>5351</td><td>次北固山下</td><td>〔唐代〕</td><td>王湾</td><td>客路青山外，行舟绿水前。(青山外 一作：青山下) 潮平两岸阔，风正一帆悬。 海日生残夜，江春入旧年。 乡书何处达？归雁洛阳边。</td><td>初中古诗文</td></tr>
<tr><td>5352</td><td>天净沙·秋思</td><td>〔元代〕</td><td>马致远</td><td>枯藤老树昏鸦，小桥流水人家，古道西风瘦马。夕阳西下，断肠人在天涯。</td><td>初中古诗文</td></tr>
<tr><td>5353</td><td>咏雪 / 咏雪联句</td><td>〔南北朝〕</td><td>刘义庆</td><td>　　谢太傅寒雪日内集，与儿女讲论文义。俄而雪骤，公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。</td><td>初中古诗文</td></tr>
<tr><td>5354</td><td>陈太丘与友期行</td><td>〔南北朝〕</td><td>刘义庆</td><td>　　陈太丘与友期行，期日中。过中不至，太丘舍去，去后乃至。元方时年七岁，门外戏。客问元方：“尊君在不？”答曰：“待君久不至，已去。”友人便怒曰：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之。元方入门不顾。</td><td>初中古诗文</td></tr>
<tr><td>5355</td><td>论语十二章 / 论语十二则</td><td>〔先秦〕</td><td>孔子及其弟子</td><td>子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”《学而》 曾子曰：“吾日三省吾身：为人谋而不忠乎？与朋友交而不信乎？传不习乎？”《学而》 子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”《为政》 子曰：“温故而知新，可以为师矣。”《为政》 子曰：“学而不思则罔，思而不学则殆。”《为政》 子曰：“贤哉，回也！一箪食，一瓢饮，在陋巷，人不堪其忧，回也不改其乐。贤哉，回也！”《雍也》 子曰：“知之者不如好之者，好之者不如乐之者。”《雍也》 子曰：“饭疏食，饮水，曲肱而枕之，乐亦在其中矣。不义而富且贵，于我如浮云。”《述而》 子曰：“三人行，必有我师焉。择其善者而从之，其不善者而改之。”《述而》 子在川上曰：“逝者如斯夫，不舍昼夜。”《子罕》 子曰：“三军可夺帅也，匹夫不可夺志也。”《子罕》 子夏曰：“博学而笃志，切问而近思，仁在其中矣。”《子张》</td><td>初中古诗文</td></tr>
<tr><td>5356</td><td>诫子书</td><td>〔两汉〕</td><td>诸葛亮</td><td>　　夫君子之行，静以修身，俭以养德。非淡泊无以明志，非宁静无以致远。夫学须静也，才须学也，非学无以广才，非志无以成学。淫慢则不能励精，险躁则不能治性。年与时驰，意与日去，遂成枯落，多不接世，悲守穷庐，将复何及！ (淡泊 一作：澹泊；淫慢 一作：慆慢)</td><td>初中古诗文</td></tr>
<tr><td>5357</td><td>狼</td><td>〔清代〕</td><td>蒲松龄</td><td>　　一屠晚归，担中肉尽，止有剩骨。途中两狼，缀行甚远。 　　屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。 　　屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。 　　少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。 　　狼亦黠矣，而顷刻两毙，禽兽之变诈几何哉？止增笑耳。</td><td>初中古诗文</td></tr>
<tr><td>5358</td><td>穿井得一人</td><td>〔先秦〕</td><td>吕不韦</td><td>　　宋之丁氏，家无井而出溉汲，常一人居外。及其家穿井，告人曰：“吾穿井得一人。”有闻而传之者：“丁氏穿井得一人。”国人道之，闻之于宋君。宋君令人问之于丁氏，丁氏对曰：“得一人之使，非得一人于井中也。”求闻之若此，不若无闻也。</td><td>初中古诗文</td></tr>
<tr><td>5359</td><td>杞人忧天</td><td>〔先秦〕</td><td>佚名</td><td>　　杞国有人忧天地崩坠，身亡所寄，废寝食者。 　　又有忧彼之所忧者，因往晓之，曰：“天，积气耳，亡处亡气。若屈伸呼吸，终日在天中行止，奈何忧崩坠乎？” 　　其人曰：“天果积气，日月星宿，不当坠耶？” 　　晓之者曰：“日月星宿，亦积气中之有光耀者，只使坠，亦不能有所中伤。” 　　其人曰：“奈地坏何？” 　　晓之者曰：“地，积块耳，充塞四虚，亡处亡块。若躇步跐蹈，终日在地上行止，奈何忧其坏？” 　　其人舍然大喜，晓之者亦舍然大喜。</td><td>初中古诗文</td></tr>
<tr><td>5360</td><td>峨眉山月歌</td><td>〔唐代〕</td><td>李白</td><td>峨眉山月半轮秋，影入平羌江水流。 夜发清溪向三峡，思君不见下渝州。</td><td>初中古诗文</td></tr>
<tr><td>5361</td><td>江南逢李龟年</td><td>〔唐代〕</td><td>杜甫</td><td>岐王宅里寻常见，崔九堂前几度闻。 正是江南好风景，落花时节又逢君。</td><td>初中古诗文</td></tr>
<tr><td>5362</td><td>行军九日思长安故园</td><td>〔唐代〕</td><td>岑参</td><td>强欲登高去，无人送酒来。 遥怜故园菊，应傍战场开。</td><td>初中古诗文</td></tr>
<tr><td>5363</td><td>夜上受降城闻笛</td><td>〔唐代〕</td><td>李益</td><td>回乐烽前沙似雪，受降城外月如霜。(回乐烽 一作：回乐峰) 不知何处吹芦管，一夜征人尽望乡。</td><td>初中古诗文</td></tr>
<tr><td>5364</td><td>秋词二首·其一</td><td>〔唐代〕</td><td>刘禹锡</td><td>自古逢秋悲寂寥，我言秋日胜春朝。 晴空一鹤排云上，便引诗情到碧霄。</td><td>初中古诗文</td></tr>
<tr><td>5365</td><td>夜雨寄北</td><td>〔唐代〕</td><td>李商隐</td><td>君问归期未有期，巴山夜雨涨秋池。 何当共剪西窗烛，却话巴山夜雨时。</td><td>初中古诗文</td></tr>
<tr><td>5366</td><td>十一月四日风雨大作·其二</td><td>〔宋代〕</td><td>陆游</td><td>僵卧孤村不自哀，尚思为国戍轮台。 夜阑卧听风吹雨，铁马冰河入梦来。</td><td>初中古诗文</td></tr>
<tr><td>5367</td><td>潼关</td><td>〔清代〕</td><td>谭嗣同</td><td>终古高云簇此城，秋风吹散马蹄声。 河流大野犹嫌束，山入潼关不解平。</td><td>初中古诗文</td></tr>
<tr><td>5368</td><td>孙权劝学</td><td>撰</td><td>司马光</td><td>　　初，权谓吕蒙曰：“卿今当涂掌事，不可不学！”蒙辞以军中多务。权曰：“孤岂欲卿治经为博士邪！但当涉猎，见往事耳。卿言多务，孰若孤？孤常读书，自以为大有所益。”蒙乃始就学。及鲁肃过寻阳，与蒙论议，大惊曰：“卿今者才略，非复吴下阿蒙！”蒙曰：“士别三日，即更刮目相待，大兄何见事之晚乎！”肃遂拜蒙母，结友而别。</td><td>初中古诗文</td></tr>
<tr><td>5369</td><td>木兰诗 / 木兰辞</td><td>〔南北朝〕</td><td>乐府诗集</td><td>　　唧唧复唧唧，木兰当户织。不闻机杼声，唯闻女叹息。(唯 一作：惟) 　　问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。 　　东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。 　　万里赴戎机，关山度若飞。朔气传金柝，寒光照铁衣。将军百战死，壮士十年归。 　　归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。 　　爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床。脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。 　　雄兔脚扑朔，雌兔眼迷离；双兔傍地走，安能辨我是雄雌？</td><td>初中古诗文</td></tr>
<tr><td>5370</td><td>卖油翁</td><td>〔宋代〕</td><td>欧阳修</td><td>　　陈康肃公善射，当世无双 ，公亦以此自矜。尝射于家圃，有卖油翁释担而立，睨之久而不去。见其发矢十中八九，但微颔之。(善射 一作：尧咨善射) 　　康肃问曰：“汝亦知射乎？吾射不亦精乎？”翁曰：“无他， 但手熟尔。”康肃忿然曰：“尔安敢轻吾射！”翁曰：“以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：“我亦无他，惟手熟尔。”康肃笑而遣之。 　　此与庄生所谓解牛斫轮者何异？(教材无此句)</td><td>初中古诗文</td></tr>
<tr><td>5371</td><td>陋室铭</td><td>〔唐代〕</td><td>刘禹锡</td><td>　　山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？</td><td>初中古诗文</td></tr>
<tr><td>5372</td><td>爱莲说</td><td>〔宋代〕</td><td>周敦颐</td><td>　　水陆草木之花，可爱者甚蕃。晋陶渊明独爱菊。自李唐来，世人甚爱牡丹。予独爱莲之出淤泥而不染，濯清涟而不妖，中通外直，不蔓不枝，香远益清，亭亭净植，可远观而不可亵玩焉。(甚爱 一作：盛爱) 　　予谓菊，花之隐逸者也；牡丹，花之富贵者也；莲，花之君子者也。噫！菊之爱，陶后鲜有闻。莲之爱，同予者何人？牡丹之爱，宜乎众矣。</td><td>初中古诗文</td></tr>
<tr><td>5373</td><td>登幽州台歌</td><td>〔唐代〕</td><td>陈子昂</td><td>前不见古人，后不见来者。 念天地之悠悠，独怆然而涕下！</td><td>初中古诗文</td></tr>
<tr><td>5374</td><td>望岳</td><td>〔唐代〕</td><td>杜甫</td><td>岱宗夫如何？齐鲁青未了。 造化钟神秀，阴阳割昏晓。 荡胸生曾云，决眦入归鸟。( 曾 同：层) 会当凌绝顶，一览众山小。</td><td>初中古诗文</td></tr>
<tr><td>5375</td><td>登飞来峰</td><td>〔宋代〕</td><td>王安石</td><td>飞来山上千寻塔，闻说鸡鸣见日升。(飞来山 一作：飞来峰) 不畏浮云遮望眼，自缘身在最高层。</td><td>初中古诗文</td></tr>
<tr><td>5376</td><td>游山西村</td><td>〔宋代〕</td><td>陆游</td><td>莫笑农家腊酒浑，丰年留客足鸡豚。 山重水复疑无路，柳暗花明又一村。 箫鼓追随春社近，衣冠简朴古风存。 从今若许闲乘月，拄杖无时夜叩门。</td><td>初中古诗文</td></tr>
<tr><td>5377</td><td>己亥杂诗·其五</td><td>〔清代〕</td><td>龚自珍</td><td>浩荡离愁白日斜，吟鞭东指即天涯。 落红不是无情物，化作春泥更护花。</td><td>初中古诗文</td></tr>
<tr><td>5378</td><td>河中石兽</td><td>〔清代〕</td><td>纪昀</td><td>　　沧州南一寺临河干，山门圮于河，二石兽并沉焉。阅十余岁，僧募金重修，求二石兽于水中，竟不可得，以为顺流下矣。棹数小舟，曳铁钯，寻十余里无迹。 　　一讲学家设帐寺中，闻之笑曰：“尔辈不能究物理。是非木杮，岂能为暴涨携之去？乃石性坚重，沙性松浮，湮于沙上，渐沉渐深耳。沿河求之，不亦颠乎？”众服为确论。 　　一老河兵闻之，又笑曰：“凡河中失石，当求之于上流。盖石性坚重，沙性松浮，水不能冲石，其反激之力，必于石下迎水处啮沙为坎穴，渐激渐深，至石之半，石必倒掷坎穴中。如是再啮，石又再转。转转不已，遂反溯流逆上矣。求之下流，固颠；求之地中，不更颠乎？”如其言，果得于数里外。然则天下之事，但知其一，不知其二者多矣，可据理臆断欤？</td><td>初中古诗文</td></tr>
<tr><td>5379</td><td>竹里馆</td><td>〔唐代〕</td><td>王维</td><td>独坐幽篁里，弹琴复长啸。 深林人不知，明月来相照。</td><td>初中古诗文</td></tr>
<tr><td>5380</td><td>春夜洛城闻笛 / 春夜洛阳城闻笛</td><td>〔唐代〕</td><td>李白</td><td>谁家玉笛暗飞声，散入春风满洛城。 此夜曲中闻折柳，何人不起故园情。</td><td>初中古诗文</td></tr>
<tr><td>5381</td><td>逢入京使</td><td>〔唐代〕</td><td>岑参</td><td>故园东望路漫漫，双袖龙钟泪不干。 马上相逢无纸笔，凭君传语报平安。</td><td>初中古诗文</td></tr>
<tr><td>5382</td><td>晚春</td><td>〔唐代〕</td><td>韩愈</td><td>草树知春不久归，百般红紫斗芳菲。(草树 一作：草木) 杨花榆荚无才思，惟解漫天作雪飞。</td><td>初中古诗文</td></tr>
<tr><td>5383</td><td>泊秦淮</td><td>〔唐代〕</td><td>杜牧</td><td>烟笼寒水月笼沙，夜泊秦淮近酒家。 商女不知亡国恨，隔江犹唱后庭花。</td><td>初中古诗文</td></tr>
<tr><td>5384</td><td>贾生</td><td>〔唐代〕</td><td>李商隐</td><td>宣室求贤访逐臣，贾生才调更无伦。 可怜夜半虚前席，不问苍生问鬼神。</td><td>初中古诗文</td></tr>
<tr><td>5385</td><td>过松源晨炊漆公店</td><td>〔宋代〕</td><td>杨万里</td><td>莫言下岭便无难，赚得行人错喜欢。(错喜欢 一作：空喜欢) 政入万山围子里，一山放出一山拦。(政入 一作：正入；围子 一作：圈子；放出 一作：放过)</td><td>初中古诗文</td></tr>
<tr><td>5386</td><td>约客</td><td>〔宋代〕</td><td>赵师秀</td><td>黄梅时节家家雨，青草池塘处处蛙。 有约不来过夜半，闲敲棋子落灯花。</td><td>初中古诗文</td></tr>
<tr><td>5387</td><td>三峡</td><td>〔南北朝〕</td><td>郦道元</td><td>　　自三峡七百里中，两岸连山，略无阙处。重岩叠嶂，隐天蔽日，自非亭午夜分，不见曦月。(阙 通：缺；重岩 一作：重峦) 　　至于夏水襄陵，沿溯阻绝。或王命急宣，有时朝发白帝，暮到江陵，其间千二百里，虽乘奔御风，不以疾也。(溯 同：泝；暮到 一作：暮至) 　　春冬之时，则素湍绿潭，回清倒影，绝巘多生怪柏，悬泉瀑布，飞漱其间，清荣峻茂，良多趣味。(巘 一作：左山右献) 　　每至晴初霜旦，林寒涧肃，常有高猿长啸，属引凄异，空谷传响，哀转久绝。故渔者歌曰：“巴东三峡巫峡长，猿鸣三声泪沾裳。”</td><td>初中古诗文</td></tr>
<tr><td>5388</td><td>答谢中书书</td><td>〔南北朝〕</td><td>陶弘景</td><td>　　山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃。实是欲界之仙都。自康乐以来，未复有能与其奇者。</td><td>初中古诗文</td></tr>
<tr><td>5389</td><td>记承天寺夜游 / 记承天夜游</td><td>〔宋代〕</td><td>苏轼</td><td>　　元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。庭下如积水空明，水中藻、荇交横，盖竹柏影也。何夜无月？何处无竹柏？但少闲人如吾两人者耳。</td><td>初中古诗文</td></tr>
<tr><td>5390</td><td>与朱元思书</td><td>〔南北朝〕</td><td>吴均</td><td>　　风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。 　　水皆缥碧，千丈见底。游鱼细石，直视无碍。急湍甚箭，猛浪若奔。 　　夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。</td><td>初中古诗文</td></tr>
<tr><td>5391</td><td>野望</td><td>〔唐代〕</td><td>王绩</td><td>东皋薄暮望，徙倚欲何依。 树树皆秋色，山山唯落晖。 牧人驱犊返，猎马带禽归。 相顾无相识，长歌怀采薇。</td><td>初中古诗文</td></tr>
<tr><td>5392</td><td>黄鹤楼</td><td>〔唐代〕</td><td>崔颢</td><td>昔人已乘黄鹤去，此地空余黄鹤楼。 黄鹤一去不复返，白云千载空悠悠。 晴川历历汉阳树，芳草萋萋鹦鹉洲。 日暮乡关何处是？烟波江上使人愁。</td><td>初中古诗文</td></tr>
<tr><td>5393</td><td>使至塞上</td><td>〔唐代〕</td><td>王维</td><td>单车欲问边，属国过居延。 征蓬出汉塞，归雁入胡天。 大漠孤烟直，长河落日圆。 萧关逢候骑，都护在燕然。</td><td>初中古诗文</td></tr>
<tr><td>5394</td><td>渡荆门送别</td><td>〔唐代〕</td><td>李白</td><td>渡远荆门外，来从楚国游。 山随平野尽，江入大荒流。 月下飞天镜，云生结海楼。 仍怜故乡水，万里送行舟。</td><td>初中古诗文</td></tr>
<tr><td>5395</td><td>钱塘湖春行</td><td>〔唐代〕</td><td>白居易</td><td>孤山寺北贾亭西，水面初平云脚低。 几处早莺争暖树，谁家新燕啄春泥。 乱花渐欲迷人眼，浅草才能没马蹄。 最爱湖东行不足，绿杨阴里白沙堤。</td><td>初中古诗文</td></tr>
<tr><td>5396</td><td>得道多助，失道寡助</td><td>〔先秦〕</td><td>孟子</td><td>　　天时不如地利，地利不如人和。三里之城，七里之郭，环而攻之而不胜。夫环而攻之，必有得天时者矣，然而不胜者，是天时不如地利也。城非不高也，池非不深也，兵革非不坚利也，米粟非不多也，委而去之，是地利不如人和也。故曰：域民不以封疆之界，固国不以山溪之险，威天下不以兵革之利。得道者多助，失道者寡助。寡助之至，亲戚畔之；多助之至，天下顺之。以天下之所顺，攻亲戚之所畔，故君子有不战，战必胜矣。</td><td>初中古诗文</td></tr>
<tr><td>5397</td><td>富贵不能淫</td><td>〔先秦〕</td><td>孟子及其弟子</td><td>　　景春曰：“公孙衍、张仪岂不诚大丈夫哉？一怒而诸侯惧，安居而天下熄。” 　　孟子曰：“是焉得为大丈夫乎？子未学礼乎？丈夫之冠也，父命之；女子之嫁也，母命之，往送之门，戒之曰：‘往之女家，必敬必戒，无违夫子！’以顺为正者，妾妇之道也。居天下之广居，立天下之正位，行天下之大道。得志，与民由之；不得志，独行其道。富贵不能淫，贫贱不能移，威武不能屈，此之谓大丈夫。”</td><td>初中古诗文</td></tr>
<tr><td>5398</td><td>生于忧患，死于安乐</td><td>〔先秦〕</td><td>孟子及其弟子</td><td>　　舜发于畎亩之中，傅说举于版筑之间，胶鬲举于鱼盐之中，管夷吾举于士，孙叔敖举于海，百里奚举于市。故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能。(是人 一作：斯人) 　　人恒过，然后能改；困于心，衡于虑，而后作；征于色，发于声，而后喻。入则无法家拂士，出则无敌国外患者，国恒亡。然后知生于忧患而死于安乐也。</td><td>初中古诗文</td></tr>
<tr><td>5399</td><td>愚公移山</td><td>〔先秦〕</td><td>列子</td><td>　　太行、王屋二山，方七百里，高万仞，本在冀州之南，河阳之北。 　　北山愚公者，年且九十，面山而居。惩山北之塞，出入之迂也，聚室而谋曰：“吾与汝毕力平险，指通豫南，达于汉阴，可乎？”杂然相许。其妻献疑曰：“以君之力，曾不能损魁父之丘，如太行、王屋何？且焉置土石？”杂曰：“投诸渤海之尾，隐土之北。”遂率子孙荷担者三夫，叩石垦壤，箕畚运于渤海之尾。邻人京城氏之孀妻有遗男，始龀，跳往助之。寒暑易节，始一反焉。 　　河曲智叟笑而止之曰：“甚矣，汝之不惠！以残年余力，曾不能毁山之一毛，其如土石何？”北山愚公长息曰：“汝心之固，固不可彻，曾不若孀妻弱子。虽我之死，有子存焉。子又生孙，孙又生子；子又有子，子又有孙；子子孙孙无穷匮也，而山不加增，何苦而不平？”河曲智叟亡以应。 　　操蛇之神闻之，惧其不已也，告之于帝。帝感其诚，命夸娥氏二子负二山，一厝朔东，一厝雍南。自此，冀之南，汉之阴，无陇断焉。</td><td>初中古诗文</td></tr>
<tr><td>5400</td><td>周亚夫军细柳</td><td>〔两汉〕</td><td>司马迁</td><td>　　文帝之后六年，匈奴大入边。乃以宗正刘礼为将军，军霸上；祝兹侯徐厉为将军，军棘门；以河内守亚夫为将军，军细柳：以备胡。 　　上自劳军。至霸上及棘门军，直驰入，将以下骑送迎。已而之细柳军，军士吏被甲，锐兵刃，彀弓弩，持满。天子先驱至，不得入。先驱曰：“天子且至！”军门都尉曰：“将军令曰：‘军中闻将军令，不闻天子之诏。’”居无何，上至，又不得入。于是上乃使使持节诏将军：“吾欲入劳军。”亚夫乃传言开壁门。壁门士吏谓从属车骑曰：“将军约，军中不得驱驰。”于是天子乃按辔徐行。至营，将军亚夫持兵揖曰：“介胄之士不拜，请以军礼见。”天子为动，改容式车。使人称谢：“皇帝敬劳将军。”成礼而去。 　　既出军门，群臣皆惊。文帝曰：“嗟乎，此真将军矣！曩者霸上、棘门军，若儿戏耳，其将固可袭而虏也。至于亚夫，可得而犯邪！”称善者久之。</td><td>初中古诗文</td></tr>
<tr><td>5401</td><td>饮酒·其五</td><td>〔魏晋〕</td><td>陶渊明</td><td>结庐在人境，而无车马喧。 问君何能尔？心远地自偏。 采菊东篱下，悠然见南山。 山气日夕佳，飞鸟相与还。 此中有真意，欲辨已忘言。</td><td>初中古诗文</td></tr>
<tr><td>5402</td><td>春望</td><td>〔唐代〕</td><td>杜甫</td><td>国破山河在，城春草木深。 感时花溅泪，恨别鸟惊心。 烽火连三月，家书抵万金。 白头搔更短，浑欲不胜簪。</td><td>初中古诗文</td></tr>
<tr><td>5403</td><td>雁门太守行</td><td>〔唐代〕</td><td>李贺</td><td>黑云压城城欲摧，甲光向日金鳞开。(向日 一作：向月) 角声满天秋色里，塞上燕脂凝夜紫。(塞上 一作：塞土) 半卷红旗临易水，霜重鼓寒声不起。 报君黄金台上意，提携玉龙为君死。</td><td>初中古诗文</td></tr>
<tr><td>5404</td><td>赤壁</td><td>〔唐代〕</td><td>杜牧</td><td>折戟沉沙铁未销，自将磨洗认前朝。 东风不与周郎便，铜雀春深锁二乔。</td><td>初中古诗文</td></tr>
<tr><td>5405</td><td>渔家傲·天接云涛连晓雾</td><td>〔宋代〕</td><td>李清照</td><td>天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。 我报路长嗟日暮，学诗谩有惊人句。九万里风鹏正举。风休住，蓬舟吹取三山去！</td><td>初中古诗文</td></tr>
<tr><td>5406</td><td>庭中有奇树</td><td>〔两汉〕</td><td>佚名</td><td>庭中有奇树，绿叶发华滋。 攀条折其荣，将以遗所思。 馨香盈怀袖，路远莫致之。 此物何足贵？但感别经时。</td><td>初中古诗文</td></tr>
<tr><td>5407</td><td>龟虽寿</td><td>〔两汉〕</td><td>曹操</td><td>神龟虽寿，犹有竟时。 腾蛇乘雾，终为土灰。(腾 一作：螣) 老骥伏枥，志在千里。 烈士暮年，壮心不已。 盈缩之期，不但在天； 养怡之福，可得永年。 幸甚至哉，歌以咏志。</td><td>初中古诗文</td></tr>
<tr><td>5408</td><td>赠从弟·其二</td><td>〔两汉〕</td><td>刘桢</td><td>亭亭山上松，瑟瑟谷中风。 风声一何盛，松枝一何劲。 冰霜正惨凄，终岁常端正。 岂不罹凝寒，松柏有本性。</td><td>初中古诗文</td></tr>
<tr><td>5409</td><td>梁甫行</td><td>〔魏晋〕</td><td>曹植</td><td>八方各异气，千里殊风雨。 剧哉边海民，寄身于草野。(草野 一作：草墅) 妻子象禽兽，行止依林阻。 柴门何萧条，狐兔翔我宇。</td><td>初中古诗文</td></tr>
<tr><td>5410</td><td>浣溪沙·一曲新词酒一杯</td><td>〔宋代〕</td><td>晏殊</td><td>一曲新词酒一杯，去年天气旧亭台。夕阳西下几时回？ 无可奈何花落去，似曾相识燕归来。小园香径独徘徊。</td><td>初中古诗文</td></tr>
<tr><td>5411</td><td>采桑子·轻舟短棹西湖好</td><td>〔宋代〕</td><td>欧阳修</td><td>轻舟短棹西湖好，绿水逶迤。芳草长堤，隐隐笙歌处处随。 无风水面琉璃滑，不觉船移。微动涟漪，惊起沙禽掠岸飞。</td><td>初中古诗文</td></tr>
<tr><td>5412</td><td>相见欢·金陵城上西楼</td><td>〔宋代〕</td><td>朱敦儒</td><td>金陵城上西楼，倚清秋。万里夕阳垂地大江流。 中原乱，簪缨散，几时收？试倩悲风吹泪过扬州。</td><td>初中古诗文</td></tr>
<tr><td>5413</td><td>如梦令·常记溪亭日暮</td><td>〔宋代〕</td><td>李清照</td><td>常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。</td><td>初中古诗文</td></tr>
<tr><td>5414</td><td>桃花源记</td><td>〔魏晋〕</td><td>陶渊明</td><td>　　晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷。渔人甚异之，复前行，欲穷其林。 　　林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田、美池、桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。 　　见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”(间隔 一作：隔绝) 　　既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。 　　南阳刘子骥，高尚士也，闻之，欣然规往。未果，寻病终。后遂无问津者。</td><td>初中古诗文</td></tr>
<tr><td>5415</td><td>小石潭记</td><td>〔唐代〕</td><td>柳宗元</td><td>　　从小丘西行百二十步，隔篁竹，闻水声，如鸣珮环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。(珮 通：佩) 　　潭中鱼可百许头，皆若空游无所依，日光下澈，影布石上。佁然不动，俶尔远逝，往来翕忽，似与游者相乐。(下澈 一作：下彻) 　　潭西南而望，斗折蛇行，明灭可见。其岸势犬牙差互，不可知其源。 　　坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。 　　同游者：吴武陵，龚古，余弟宗玄。隶而从者，崔氏二小生，曰恕己，曰奉壹。</td><td>初中古诗文</td></tr>
<tr><td>5416</td><td>核舟记</td><td>〔明代〕</td><td>魏学洢</td><td>　　明有奇巧人曰王叔远，能以径寸之木，为宫室、器皿、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。 　　舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。(箬篷 一作：篛篷) 　　船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。 　　舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。 　　其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。 　　通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四。而计其长曾不盈寸。盖简桃核修狭者为之。嘻，技亦灵怪矣哉！</td><td>初中古诗文</td></tr>
<tr><td>5417</td><td>关雎</td><td>〔先秦〕</td><td>佚名</td><td>关关雎鸠，在河之洲。窈窕淑女，君子好逑。 参差荇菜，左右流之。窈窕淑女，寤寐求之。 求之不得，寤寐思服。悠哉悠哉，辗转反侧。 参差荇菜，左右采之。窈窕淑女，琴瑟友之。 参差荇菜，左右芼之。窈窕淑女，钟鼓乐之。</td><td>初中古诗文</td></tr>
<tr><td>5418</td><td>蒹葭</td><td>〔先秦〕</td><td>佚名</td><td>蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。 蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。 蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。</td><td>初中古诗文</td></tr>
<tr><td>5419</td><td>庄子一则 / 北冥有鱼</td><td>〔先秦〕</td><td>庄周</td><td>　　北冥有鱼，其名为鲲。鲲之大，不知其几千里也；化而为鸟，其名为鹏。鹏之背，不知其几千里也；怒而飞，其翼若垂天之云。是鸟也，海运则将徙于南冥。南冥者，天池也。《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。</td><td>初中古诗文</td></tr>
<tr><td>5420</td><td>庄子与惠子游于濠梁之上</td><td>〔先秦〕</td><td>庄子</td><td>庄子与惠子游于濠梁之上。庄子曰：“鲦鱼出游从容，是鱼之乐也。”惠子曰：“子非鱼，安知鱼之乐？”庄子曰：“子非我，安知我不知鱼之乐？”惠子曰：“我非子，固不知子矣；子固非鱼也，子之不知鱼之乐，全矣！”庄子曰：“请循其本。子曰‘汝安知鱼乐’云者，既已知吾知之而问我。我知之濠上也。”</td><td>初中古诗文</td></tr>
<tr><td>5421</td><td>礼记一则 / 虽有嘉肴</td><td>〔两汉〕</td><td>戴圣</td><td>　　虽有嘉肴，弗食，不知其旨也；虽有至道，弗学，不知其善也。是故学然后知不足，教然后知困。知不足，然后能自反也；知困，然后能自强也。故曰：教学相长也。《兑命》曰“学学半”，其此之谓乎！</td><td>初中古诗文</td></tr>
<tr><td>5422</td><td>大道之行也</td><td>〔先秦〕</td><td>礼记</td><td>　　大道之行也，天下为公。选贤与能，讲信修睦。故人不独亲其亲，不独子其子，使老有所终，壮有所用，幼有所长，矜、寡、孤、独、废疾者皆有所养，男有分，女有归。货恶其弃于地也，不必藏于己；力恶其不出于身也，不必为己。是故谋闭而不兴，盗窃乱贼而不作，故外户而不闭。是谓大同。(矜 同：鳏)</td><td>初中古诗文</td></tr>
<tr><td>5423</td><td>马说</td><td>〔唐代〕</td><td>韩愈</td><td>　　世有伯乐，然后有千里马。千里马常有，而伯乐不常有。故虽有名马，祗辱于奴隶人之手，骈死于槽枥之间，不以千里称也。(祗 同：衹) 　　马之千里者，一食或尽粟一石。食马者不知其能千里而食也。是马也，虽有千里之能，食不饱，力不足，才美不外见，且欲与常马等不可得，安求其能千里也？(食马者 通：饲马者) 　　策之不以其道，食之不能尽其材，鸣之而不能通其意，执策而临之，曰：“天下无马！”呜呼！其真无马邪？其真不知马也！</td><td>初中古诗文</td></tr>
<tr><td>5424</td><td>石壕吏</td><td>〔唐代〕</td><td>杜甫</td><td>暮投石壕村，有吏夜捉人。 老翁逾墙走，老妇出门看。(出门看 一作：出看门) 吏呼一何怒！妇啼一何苦！ 听妇前致词：三男邺城戍。 一男附书至，二男新战死。 存者且偷生，死者长已矣！ 室中更无人，惟有乳下孙。 有孙母未去，出入无完裙。 老妪力虽衰，请从吏夜归。 急应河阳役，犹得备晨炊。 夜久语声绝，如闻泣幽咽。 天明登前途，独与老翁别。</td><td>初中古诗文</td></tr>
<tr><td>5425</td><td>茅屋为秋风所破歌</td><td>〔唐代〕</td><td>杜甫</td><td>八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。 南村群童欺我老无力，忍能对面为盗贼。公然抱茅入竹去，唇焦口燥呼不得，归来倚杖自叹息。 俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻！ 安得广厦千万间，大庇天下寒士俱欢颜！风雨不动安如山。呜呼！何时眼前突兀见此屋，吾庐独破受冻死亦足！(亦足 一作：意足)</td><td>初中古诗文</td></tr>
<tr><td>5426</td><td>卖炭翁</td><td>〔唐代〕</td><td>白居易</td><td>卖炭翁，伐薪烧炭南山中。 满面尘灰烟火色，两鬓苍苍十指黑。 卖炭得钱何所营？身上衣裳口中食。 可怜身上衣正单，心忧炭贱愿天寒。 夜来城外一尺雪，晓驾炭车辗冰辙。 牛困人饥日已高，市南门外泥中歇。 翩翩两骑来是谁？黄衣使者白衫儿。 手把文书口称敕，回车叱牛牵向北。 一车炭，千余斤，宫使驱将惜不得。 半匹红纱一丈绫，系向牛头充炭直。(红纱 一作：红绡)</td><td>初中古诗文</td></tr>
<tr><td>5427</td><td>式微</td><td>〔先秦〕</td><td>佚名</td><td>式微，式微，胡不归？微君之故，胡为乎中露？ 式微，式微，胡不归？微君之躬，胡为乎泥中？</td><td>初中古诗文</td></tr>
<tr><td>5428</td><td>子衿</td><td>〔先秦〕</td><td>佚名</td><td>青青子衿，悠悠我心。纵我不往，子宁不嗣音？ 青青子佩，悠悠我思。纵我不往，子宁不来？ 挑兮达兮，在城阙兮。一日不见，如三月兮！</td><td>初中古诗文</td></tr>
<tr><td>5429</td><td>送杜少府之任蜀州 / 送杜少府之任蜀川</td><td>〔唐代〕</td><td>王勃</td><td>城阙辅三秦，风烟望五津。 与君离别意，同是宦游人。 海内存知己，天涯若比邻。 无为在歧路，儿女共沾巾。</td><td>初中古诗文</td></tr>
<tr><td>5430</td><td>望洞庭湖赠张丞相 / 临洞庭湖赠张丞相</td><td>〔唐代〕</td><td>孟浩然</td><td>八月湖水平，涵虚混太清。 气蒸云梦泽，波撼岳阳城。 欲济无舟楫，端居耻圣明。 坐观垂钓者，徒有羡鱼情。</td><td>初中古诗文</td></tr>
<tr><td>5431</td><td>题破山寺后禅院</td><td>〔唐代〕</td><td>常建</td><td>清晨入古寺，初日照高林。 曲径通幽处，禅房花木深。 山光悦鸟性，潭影空人心。 万籁此都寂，但余钟磬音。(都寂 一作：俱寂；但余 一作：惟余)</td><td>初中古诗文</td></tr>
<tr><td>5432</td><td>送友人</td><td>〔唐代〕</td><td>李白</td><td>青山横北郭，白水绕东城。 此地一为别，孤蓬万里征。 浮云游子意，落日故人情。 挥手自兹去，萧萧班马鸣。</td><td>初中古诗文</td></tr>
<tr><td>5433</td><td>卜算子·黄州定慧院寓居作</td><td>〔宋代〕</td><td>苏轼</td><td>缺月挂疏桐，漏断人初静。谁见幽人独往来，缥缈孤鸿影。(谁见 一作：时见) 惊起却回头，有恨无人省。拣尽寒枝不肯栖，寂寞沙洲冷。</td><td>初中古诗文</td></tr>
<tr><td>5434</td><td>卜算子·咏梅</td><td>〔宋代〕</td><td>陆游</td><td>驿外断桥边，寂寞开无主。已是黄昏独自愁，更着风和雨。(着 同：著)  无意苦争春，一任群芳妒。零落成泥碾作尘，只有香如故。</td><td>初中古诗文</td></tr>
<tr><td>5435</td><td>沁园春·雪</td><td>〔近现代〕</td><td>毛泽东</td><td>北国风光，千里冰封，万里雪飘。 望长城内外，惟余莽莽；大河上下，顿失滔滔。(余 通：馀) 山舞银蛇，原驰蜡象，欲与天公试比高。(原驰 原作：原驱) 须晴日，看红装素裹，分外妖娆。(红装 一作：银装) 江山如此多娇，引无数英雄竞折腰。 惜秦皇汉武，略输文采；唐宗宋祖，稍逊风骚。 一代天骄，成吉思汗，只识弯弓射大雕。 俱往矣，数风流人物，还看今朝。</td><td>初中古诗文</td></tr>
<tr><td>5436</td><td>岳阳楼记</td><td>〔宋代〕</td><td>范仲淹</td><td>　　庆历四年春，滕子京谪守巴陵郡。越明年，政通人和，百废具兴，乃重修岳阳楼，增其旧制，刻唐贤今人诗赋于其上，属予作文以记之。(具 通：俱) 　　予观夫巴陵胜状，在洞庭一湖。衔远山，吞长江，浩浩汤汤，横无际涯，朝晖夕阴，气象万千，此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎？ 　　若夫淫雨霏霏，连月不开，阴风怒号，浊浪排空，日星隐曜，山岳潜形，商旅不行，樯倾楫摧，薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。(隐曜 一作：隐耀；淫雨 通：霪雨) 　　至若春和景明，波澜不惊，上下天光，一碧万顷，沙鸥翔集，锦鳞游泳，岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。 　　嗟夫！予尝求古仁人之心，或异二者之为，何哉？不以物喜，不以己悲，居庙堂之高则忧其民，处江湖之远则忧其君。是进亦忧，退亦忧。然则何时而乐耶？其必曰“先天下之忧而忧，后天下之乐而乐”乎！噫！微斯人，吾谁与归？时六年九月十五日。</td><td>初中古诗文</td></tr>
<tr><td>5437</td><td>醉翁亭记</td><td>〔宋代〕</td><td>欧阳修</td><td>　　环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺，而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。 　　若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。 　　至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥，酿泉为酒，泉香而酒洌，山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。 　　已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。</td><td>初中古诗文</td></tr>
<tr><td>5438</td><td>湖心亭看雪</td><td>〔明代〕</td><td>张岱</td><td>　　崇祯五年十二月，余住西湖。大雪三日，湖中人鸟声俱绝。是日更定矣，余拏一小舟，拥毳衣炉火，独往湖心亭看雪。雾凇沆砀，天与云与山与水，上下一白。湖上影子，惟长堤一痕、湖心亭一点、与余舟一芥、舟中人两三粒而已。(余拏 一作：余挐) 　　到亭上，有两人铺毡对坐，一童子烧酒炉正沸。见余大喜曰：“湖中焉得更有此人！”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者。”</td><td>初中古诗文</td></tr>
<tr><td>5439</td><td>行路难·其一</td><td>〔唐代〕</td><td>李白</td><td>金樽清酒斗十千，玉盘珍羞直万钱。(羞 同：馐；直 同：值) 停杯投箸不能食，拔剑四顾心茫然。 欲渡黄河冰塞川，将登太行雪满山。(雪满山 一作：雪暗天) 闲来垂钓碧溪上，忽复乘舟梦日边。(碧 一作：坐) 行路难，行路难，多歧路，今安在？ 长风破浪会有时，直挂云帆济沧海。</td><td>初中古诗文</td></tr>
<tr><td>5440</td><td>酬乐天扬州初逢席上见赠</td><td>〔唐代〕</td><td>刘禹锡</td><td>巴山楚水凄凉地，二十三年弃置身。 怀旧空吟闻笛赋，到乡翻似烂柯人。 沉舟侧畔千帆过，病树前头万木春。 今日听君歌一曲，暂凭杯酒长精神。</td><td>初中古诗文</td></tr>
<tr><td>5441</td><td>水调歌头·明月几时有</td><td>〔宋代〕</td><td>苏轼</td><td>丙辰中秋，欢饮达旦，大醉，作此篇，兼怀子由。 明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间。(何似 一作：何时；又恐 一作：惟 / 唯恐) 转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向 一作：偏向)</td><td>初中古诗文</td></tr>
<tr><td>5442</td><td>月夜忆舍弟</td><td>〔唐代〕</td><td>杜甫</td><td>戍鼓断人行，边秋一雁声。(边秋 一作:秋边) 露从今夜白，月是故乡明。 有弟皆分散，无家问死生。 寄书长不达，况乃未休兵。</td><td>初中古诗文</td></tr>
<tr><td>5443</td><td>长沙过贾谊宅</td><td>〔唐代〕</td><td>刘长卿</td><td>三年谪宦此栖迟，万古惟留楚客悲。 秋草独寻人去后，寒林空见日斜时。 汉文有道恩犹薄，湘水无情吊岂知？ 寂寂江山摇落处，怜君何事到天涯！</td><td>初中古诗文</td></tr>
<tr><td>5444</td><td>左迁至蓝关示侄孙湘</td><td>〔唐代〕</td><td>韩愈</td><td>一封朝奏九重天，夕贬潮州路八千。(潮州 一作：潮阳) 欲为圣明除弊事，肯将衰朽惜残年！(欲为 一作：本为；圣明 一作：圣朝；肯将 一作：敢将) 云横秦岭家何在？雪拥蓝关马不前。 知汝远来应有意，好收吾骨瘴江边。</td><td>初中古诗文</td></tr>
<tr><td>5445</td><td>商山早行</td><td>〔唐代〕</td><td>温庭筠</td><td>晨起动征铎，客行悲故乡。 鸡声茅店月，人迹板桥霜。 槲叶落山路，枳花明驿墙。(明驿墙 一作：照驿墙) 因思杜陵梦，凫雁满回塘。</td><td>初中古诗文</td></tr>
<tr><td>5446</td><td>咸阳城东楼 / 咸阳城西楼晚眺</td><td>〔唐代〕</td><td>许浑</td><td>一上高城万里愁，蒹葭杨柳似汀洲。 溪云初起日沉阁，山雨欲来风满楼。 鸟下绿芜秦苑夕，蝉鸣黄叶汉宫秋。 行人莫问当年事，故国东来渭水流。</td><td>初中古诗文</td></tr>
<tr><td>5447</td><td>无题·相见时难别亦难</td><td>〔唐代〕</td><td>李商隐</td><td>相见时难别亦难，东风无力百花残。 春蚕到死丝方尽，蜡炬成灰泪始干。 晓镜但愁云鬓改，夜吟应觉月光寒。 蓬山此去无多路，青鸟殷勤为探看。(蓬山 一作：蓬莱)</td><td>初中古诗文</td></tr>
<tr><td>5448</td><td>行香子·树绕村庄</td><td>〔宋代〕</td><td>秦观</td><td>树绕村庄，水满陂塘。倚东风，豪兴徜徉。小园几许，收尽春光。有桃花红，李花白，菜花黄。 远远围墙，隐隐茅堂。飏青旗，流水桥旁。偶然乘兴，步过东冈。正莺儿啼，燕儿舞，蝶儿忙。</td><td>初中古诗文</td></tr>
<tr><td>5449</td><td>丑奴儿·书博山道中壁</td><td>〔宋代〕</td><td>辛弃疾</td><td>少年不识愁滋味，爱上层楼。爱上层楼，为赋新词强说愁。 而今识尽愁滋味，欲说还休。欲说还休，却道“天凉好个秋”！</td><td>初中古诗文</td></tr>
<tr><td>5450</td><td>鱼我所欲也</td><td>〔先秦〕</td><td>孟子及其弟子</td><td>　　鱼，我所欲也；熊掌，亦我所欲也。二者不可得兼，舍鱼而取熊掌者也。生，亦我所欲也；义，亦我所欲也。二者不可得兼，舍生而取义者也。生亦我所欲，所欲有甚于生者，故不为苟得也；死亦我所恶，所恶有甚于死者，故患有所不辟也。如使人之所欲莫甚于生，则凡可以得生者何不用也？使人之所恶莫甚于死者，则凡可以辟患者何不为也？由是则生而有不用也，由是则可以辟患而有不为也。是故所欲有甚于生者，所恶有甚于死者。非独贤者有是心也，人皆有之，贤者能勿丧耳。 　　一箪食，一豆羹，得之则生，弗得则死。呼尔而与之，行道之人弗受；蹴尔而与之，乞人不屑也。万钟则不辩礼义而受之，万钟于我何加焉！为宫室之美、妻妾之奉、所识穷乏者得我与？乡为身死而不受，今为宫室之美为之；乡为身死而不受，今为妻妾之奉为之；乡为身死而不受，今为所识穷乏者得我而为之：是亦不可以已乎？此之谓失其本心。　(与 通 欤；乡 通 向；辟 通 避)</td><td>初中古诗文</td></tr>
<tr><td>5451</td><td>唐雎不辱使命</td><td>撰</td><td>刘向</td><td>　　秦王使人谓安陵君曰：“寡人欲以五百里之地易安陵，安陵君其许寡人！”安陵君曰：“大王加惠，以大易小，甚善；虽然，受地于先王，愿终守之，弗敢易！”秦王不说。安陵君因使唐雎使于秦。 　　秦王谓唐雎曰：“寡人以五百里之地易安陵，安陵君不听寡人，何也？且秦灭韩亡魏，而君以五十里之地存者，以君为长者，故不错意也。今吾以十倍之地，请广于君，而君逆寡人者，轻寡人与？”唐雎对曰：“否，非若是也。安陵君受地于先王而守之，虽千里不敢易也，岂直五百里哉？” 　　秦王怫然怒，谓唐雎曰：“公亦尝闻天子之怒乎？”唐雎对曰：“臣未尝闻也。”秦王曰：“天子之怒，伏尸百万，流血千里。”唐雎曰：“大王尝闻布衣之怒乎？”秦王曰：“布衣之怒，亦免冠徒跣，以头抢地尔。”唐雎曰：“此庸夫之怒也，非士之怒也。夫专诸之刺王僚也，彗星袭月；聂政之刺韩傀也，白虹贯日；要离之刺庆忌也，仓鹰击于殿上。此三子者，皆布衣之士也，怀怒未发，休祲降于天，与臣而将四矣。若士必怒，伏尸二人，流血五步，天下缟素，今日是也。”挺剑而起。  　　秦王色挠，长跪而谢之曰：“先生坐！何至于此！寡人谕矣：夫韩、魏灭亡，而安陵以五十里之地存者，徒以有先生也。”</td><td>初中古诗文</td></tr>
<tr><td>5452</td><td>送东阳马生序 / 宋濂嗜学 / 宋濂苦学</td><td>〔明代〕</td><td>宋濂</td><td>　　余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道 。又患无硕师名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。 　　当余之从师也，负箧曳屣行深山巨谷中。穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意，以中有足乐者，不知口体之奉不若人也。盖余之勤且艰若此。 今虽耄老，未有所成，犹幸预君子之列，而承天子之宠光，缀公卿之后，日侍坐备顾问，四海亦谬称其氏名，况才之过于余者乎？ 　　今诸生学于太学，县官日有廪稍之供，父母岁有裘葛之遗，无冻馁之患矣；坐大厦之下而诵诗书，无奔走之劳矣；有司业、博士为之师，未有问而不告、求而不得者也；凡所宜有之书，皆集于此，不必若余之手录，假诸人而后见也。其业有不精、德有不成者，非天质之卑，则心不若余之专耳，岂他人之过哉？ 　　东阳马生君则，在太学已二年，流辈甚称其贤。余朝京师，生以乡人子谒余，撰长书以为贽，辞甚畅达。与之论辨，言和而色夷。自谓少时用心于学甚劳，是可谓善学者矣。其将归见其亲也，余故道为学之难以告之。谓余勉乡人以学者，余之志也；诋我夸际遇之盛而骄乡人者，岂知予者哉？</td><td>初中古诗文</td></tr>
<tr><td>5453</td><td>渔家傲·秋思</td><td>〔宋代〕</td><td>范仲淹</td><td>塞下秋来风景异，衡阳雁去无留意。四面边声连角起，千嶂里，长烟落日孤城闭。 浊酒一杯家万里，燕然未勒归无计。羌管悠悠霜满地，人不寐，将军白发征夫泪。</td><td>初中古诗文</td></tr>
<tr><td>5454</td><td>江城子·密州出猎</td><td>〔宋代〕</td><td>苏轼</td><td>老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。 酒酣胸胆尚开张。鬓微霜，又何妨！持节云中，何日遣冯唐？会挽雕弓如满月，西北望，射天狼。</td><td>初中古诗文</td></tr>
<tr><td>5455</td><td>破阵子·为陈同甫赋壮词以寄之</td><td>〔宋代〕</td><td>辛弃疾</td><td>醉里挑灯看剑，梦回吹角连营。八百里分麾下炙，五十弦翻塞外声，沙场秋点兵。 马作的卢飞快，弓如霹雳弦惊。了却君王天下事，赢得生前身后名。可怜白发生！</td><td>初中古诗文</td></tr>
<tr><td>5456</td><td>满江红·小住京华</td><td>〔近现代〕</td><td>秋瑾</td><td>小住京华，早又是中秋佳节。为篱下黄花开遍，秋容如拭。四面歌残终破楚，八年风味徒思浙。苦将侬强派作蛾眉，殊未屑！(徒思浙 一作：独思浙，蛾眉 一作：娥眉) 身不得，男儿列，心却比，男儿烈。算平生肝胆，因人常热。俗子胸襟谁识我？英雄末路当磨折。莽红尘何处觅知音？青衫湿！</td><td>初中古诗文</td></tr>
<tr><td>5457</td><td>曹刿论战</td><td>〔先秦〕</td><td>左丘明</td><td>　　十年春，齐师伐我。公将战，曹刿请见。其乡人曰：“肉食者谋之，又何间焉？”刿曰：“肉食者鄙，未能远谋。”乃入见。问：“何以战？”公曰：“衣食所安，弗敢专也，必以分人。”对曰：“小惠未遍，民弗从也。”公曰：“牺牲玉帛，弗敢加也，必以信。”对曰：“小信未孚，神弗福也。”公曰：“小大之狱，虽不能察，必以情。”对曰：“忠之属也。可以一战。战则请从。”（遍 同：徧) 　　公与之乘，战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，登轼而望之，曰：“可矣。”遂逐齐师。 　　既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之。夫大国，难测也，惧有伏焉。吾视其辙乱，望其旗靡，故逐之。”</td><td>初中古诗文</td></tr>
<tr><td>5458</td><td>邹忌讽齐王纳谏</td><td>撰</td><td>刘向</td><td>　　邹忌修八尺有余，而形貌昳丽。朝服衣冠，窥镜，谓其妻曰：“我孰与城北徐公美？”其妻曰：“君美甚，徐公何能及君也？”城北徐公，齐国之美丽者也。忌不自信，而复问其妾曰：“吾孰与徐公美？”妾曰：“徐公何能及君也？”旦日，客从外来，与坐谈，问之客曰：“吾与徐公孰美？”客曰：“徐公不若君之美也。”明日徐公来，孰视之，自以为不如；窥镜而自视，又弗如远甚。暮寝而思之，曰：“吾妻之美我者，私我也；妾之美我者，畏我也；客之美我者，欲有求于我也。” 　　于是入朝见威王，曰：“臣诚知不如徐公美。臣之妻私臣，臣之妾畏臣，臣之客欲有求于臣，皆以美于徐公。今齐地方千里，百二十城，宫妇左右莫不私王，朝廷之臣莫不畏王，四境之内莫不有求于王：由此观之，王之蔽甚矣。” 　　王曰：“善。”乃下令：“群臣吏民能面刺寡人之过者，受上赏；上书谏寡人者，受中赏；能谤讥于市朝，闻寡人之耳者，受下赏。”令初下，群臣进谏，门庭若市；数月之后，时时而间进；期年之后，虽欲言，无可进者。燕、赵、韩、魏闻之，皆朝于齐。此所谓战胜于朝廷。</td><td>初中古诗文</td></tr>
<tr><td>5459</td><td>陈涉世家</td><td>〔两汉〕</td><td>司马迁</td><td>　　陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！” 　　二世元年七月，发闾左適戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎！”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。 　　吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁nìng有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲qí。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。乃以吴叔为假王，监诸将以西击荥阳。令陈人武臣、张耳、陈馀徇赵地，令汝阴人邓宗徇九江郡。当此时，楚兵数千人为聚者，不可胜数。 　　葛婴至东城，立襄强为楚王。婴后闻陈王已立，因杀襄强，还报。至陈，陈王诛杀葛婴。陈王令魏人周市北徇魏地。吴广围荥阳。李由为三川守，守荥阳，吴叔弗能下。陈王征国之豪杰与计，以上蔡人房君蔡赐为上柱国。 　　周文，陈之贤人也，尝为项燕军视日，事春申君，自言习兵，陈王与之将军印，西击秦。行收兵至关，车千乘，卒数十万，至戏，军焉。秦令少府章邯免郦山徒﹑人奴产子生，悉发以击楚大军，尽败之。周文败，走出关，止次曹阳二三月。章邯追败之，复走次渑池十余日。章邯击，大破之。周文自刭，军遂不战。 　　武臣到邯郸，自立为赵王，陈馀为大将军，张耳、召骚为左右丞相。陈王怒，捕系武臣等家室，欲诛之。柱国曰：“秦未亡而诛赵王将相家属，此生一秦也。不如因而立之。”陈王乃遣使者贺赵，而徙系武臣等家属宫中，而封耳子张敖为成都君，趣赵兵，亟入关。赵王将相相与谋曰：“王王赵，非楚意也。楚已诛秦，必加兵於赵。计莫如毋西兵，使使北徇燕地以自广也。赵南据大河，北有燕、代，楚虽胜秦，不敢制赵。若楚不胜秦，必重赵。赵乘秦之弊，可以得志于天下。”赵王以为然，因不西兵，而遣故上谷卒史韩广将兵北徇燕地。 　　燕故贵人豪杰谓韩广曰：“楚已立王，赵又已立王。燕虽小，亦万乘之国也，原将军立为燕王。”韩广曰：“广母在赵，不可。”燕人曰：“赵方西忧秦，南忧楚，其力不能禁我。且以楚之彊，不敢害赵王将相之家，赵独安敢害将军之家！”韩广以为然，乃自立为燕王。居数月，赵奉燕王母及家属归之燕。 　　当此之时，诸将之徇地者，不可胜数。周市北徇地至狄，狄人田儋杀狄令，自立为齐王，以齐反击周市。市军散，还至魏地，欲立魏后故宁陵君咎为魏王。时咎在陈王所，不得之魏。魏地已定，欲相与立周市为魏王，周市不肯。使者五反，陈王乃立宁陵君咎为魏王，遣之国。周市卒为相。 　　将军田臧等相与谋曰：“周章军已破矣，秦兵旦暮至，我围荥阳城弗能下，秦军至，必大败。不如少遗兵，足以守荥阳，悉精兵迎秦军。今假王骄，不知兵权，不可与计，非诛之，事恐败。”因相与矫王令以诛吴叔，献其首于陈王。陈王使使赐田臧楚令尹印，使为上将。田臧乃使诸将李归等守荥阳城，自以精兵西迎秦军于敖仓。与战，田臧死，军破。章邯进兵击李归等荥阳下，破之，李归等死。 　　阳城人邓说将兵居郯，章邯别将击破之，邓说军散走陈。铚人伍徐将兵居许，章邯击破之，伍徐军皆散走陈。陈王诛邓说。 　　陈王初立时，陵人秦嘉﹑铚人董譄﹑符离人朱鸡石﹑取虑人郑布﹑徐人丁疾等皆特起，将兵围东海守庆于郯。陈王闻，乃使武平君畔为将军，监郯下军。秦嘉不受命，嘉自立为大司马，恶属武平君。告军吏曰：“武平君年少，不知兵事，勿听！”因矫以王命杀武平君畔。 　　章邯已破伍徐，击陈，柱国房君死。章邯又进兵击陈西张贺军。陈王出监战，军破，张贺死。 　　腊月，陈王之汝阴，还至下城父，其御庄贾杀以降秦。陈胜葬砀，谥曰隐王。 　　陈王故涓人将军吕臣为仓头军，起新阳，攻陈下之，杀庄贾，复以陈为楚。 　　初，陈王至陈，令铚人宋留将兵定南阳，入武关。留已徇南阳，闻陈王死，南阳复为秦。宋留不能入武关，乃东至新蔡，遇秦军，宋留以军降秦。秦传留至咸阳，车裂留以徇。 　　秦嘉等闻陈王军破出走，乃立景驹为楚王，引兵之方与，欲击秦军定陶下。使公孙庆使齐王，欲与并力俱进。齐王曰：“闻陈王战败，不知其死生，楚安得不请而立王！”公孙庆曰：“齐不请楚而立王，楚何故请齐而立王！且楚首事，当令于天下。”田儋诛杀公孙庆。 　　秦左右校复攻陈，下之。吕将军走，收兵复聚。鄱盗当阳君黥布之兵相收，复击秦左右校，破之青波，复以陈为楚。会项梁立怀王孙心为楚王。 　　陈胜王凡六月。已为王，王陈。其故人尝与佣耕者闻之，之陈，扣宫门曰：“吾欲见涉。”宫门令欲缚之。自辩数，乃置，不肯为通。陈王出，遮道而呼涉。陈王闻之，乃召见，载与俱归。入宫，见殿屋帷帐，客曰：“夥颐！涉之为王沉沉者！”楚人谓多为伙，故天下传之，夥涉为王，由陈涉始。客出入愈益发舒，言陈王故情。或说陈王曰：“客愚无知，颛妄言，轻威。”陈王斩之。诸陈王故人皆自引去，由是无亲陈王者。陈王以朱房为中正，胡武为司过，主司群臣。诸将徇地，至，令之不是者，系而罪之，以苛察为忠。其所不善者，弗下吏，辄自治之。陈王信用之。诸将以其故不亲附，此其所以败也。 　　陈胜虽已死，其所置遣侯王将相竟亡秦，由涉首事也。高祖时为陈涉置守頉三十家砀，至今血食。 　　褚先生曰：地形险阻，所以为固也；兵革刑法，所以为治也。犹未足恃也。夫先王以仁义为本，而以固塞文法为枝叶，岂不然哉！吾闻贾生之称曰： 　　“秦孝公据肴函之固，拥雍州之地，君臣固守，以窥周室，有席卷天下、包举宇内、囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。 　　“孝公既没，惠文、武、昭襄蒙故业因遗策，南取汉中，西举巴蜀，东割膏腴之地，收要害之郡。诸侯恐惧，会盟而谋弱秦，不爱珍器、重宝、肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离横，兼韩、魏、燕、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关而延敌，九国之师逡巡遁逃而不敢进。秦无亡矢遗镞之费，而天下诸侯已困矣。于是从散约解，争割地以赂秦。秦有余力而制其弊，追亡逐北，伏尸百万，流血飘橹。因利乘便，宰割天下，分裂河山。强国请服，弱国入朝。 　　“施及孝文王、庄襄王，享国之日浅，国家无事。 　　“及至始皇，奋六世之余烈，振长策而御宇内，吞二周而亡诸侯，履至尊而制六合，执敲朴以鞭笞天下，威振四海。南取百越之地，以为桂林、象郡。百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，燔百家之言，以愚黔首；隳名城，杀豪俊，收天下之兵聚之咸阳，销锋鍉，铸以为金人十二，以弱天下之民。然后践华为城，因河为池，据亿丈之城、临不测之溪以为固。良将劲驽，守要害之处；信臣精卒，陈利兵而谁何。天下已定，始皇之心，自以为关中之固，金城千里，子孙帝王万世之业也。 　　“始皇既没，余威震于殊俗。 然陈涉瓮牖绳枢之子，氓隶之人，而迁徙之徒也；材能不及中人，非有仲尼、墨翟之贤，陶朱、猗顿之富。蹑足行伍之间，倔起阡陌之中，率罢散之卒，将数百之众，转而攻秦，斩木为兵，揭竿为旗，天下云集而响应，赢粮而景从。山东豪俊遂并起而亡秦族矣。 　　“且夫天下非小弱也，雍州之地，肴函之固，自若也；陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，不铦于钩戟长铩也；适戍之众，非抗于九国之师也；深谋远虑，行军用兵之道，非及向时之士也。然而成败异变，功业相反。试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣。然后以六合为家，肴函为宫。一夫作难而七庙隳，身死人手，为天下笑者，何也？仁义不施而攻守之势异也。” 　　【索隐述赞】天下匈匈，海内乏主，掎鹿争捷，瞻乌爰处。陈胜首事，厥号张楚。鬼怪是凭，鸿鹄自许。葛婴东下，周文西拒。始亲朱房，又任胡武。伙颐见杀，腹心不与。庄贾何人，反噬城父！</td><td>初中古诗文</td></tr>
<tr><td>5460</td><td>出师表 / 前出师表</td><td>〔两汉〕</td><td>诸葛亮</td><td>　　先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。 　　宫中府中，俱为一体；陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理，不宜偏私，使内外异法也。 　　侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下。愚以为宫中之事，事无大小，悉以咨之，然后施行，必能裨补阙漏，有所广益。 　　将军向宠，性行淑均，晓畅军事，试用于昔日，先帝称之曰能，是以众议举宠为督。愚以为营中之事，悉以咨之，必能使行阵和睦，优劣得所。 　　亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之信之，则汉室之隆，可计日而待也。 　　臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间，尔来二十有一年矣。 　　先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明；故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。 　　愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏。臣不胜受恩感激。今当远离，临表涕零，不知所言。</td><td>初中古诗文</td></tr>
<tr><td>5461</td><td>十五从军征</td><td>〔两汉〕</td><td>佚名</td><td>十五从军征，八十始得归。 道逢乡里人：“家中有阿谁？” “遥看是君家，松柏冢累累。”(遥看 一作：遥望) 兔从狗窦入，雉从梁上飞。 中庭生旅谷，井上生旅葵。 舂谷持作饭，采葵持作羹。 羹饭一时熟，不知饴阿谁。 出门东向看，泪落沾我衣。(东向看 一作：东向望)</td><td>初中古诗文</td></tr>
<tr><td>5462</td><td>白雪歌送武判官归京</td><td>〔唐代〕</td><td>岑参</td><td>北风卷地白草折，胡天八月即飞雪。 忽如一夜春风来，千树万树梨花开。 散入珠帘湿罗幕，狐裘不暖锦衾薄。 将军角弓不得控，都护铁衣冷难着。(难着 一作：犹著) 瀚海阑干百丈冰，愁云惨淡万里凝。 中军置酒饮归客，胡琴琵琶与羌笛。 纷纷暮雪下辕门，风掣红旗冻不翻。 轮台东门送君去，去时雪满天山路。 山回路转不见君，雪上空留马行处。</td><td>初中古诗文</td></tr>
<tr><td>5463</td><td>南乡子·登京口北固亭有怀</td><td>〔宋代〕</td><td>辛弃疾</td><td>何处望神州？满眼风光北固楼。千古兴亡多少事？悠悠。不尽长江滚滚流。 年少万兜鍪，坐断东南战未休。天下英雄谁敌手？曹刘。生子当如孙仲谋。</td><td>初中古诗文</td></tr>
<tr><td>5464</td><td>过零丁洋</td><td>〔宋代〕</td><td>文天祥</td><td>辛苦遭逢起一经，干戈寥落四周星。 山河破碎风飘絮，身世浮沉雨打萍。 惶恐滩头说惶恐，零丁洋里叹零丁。 人生自古谁无死？留取丹心照汗青。</td><td>初中古诗文</td></tr>
<tr><td>5465</td><td>山坡羊·潼关怀古</td><td>〔元代〕</td><td>张养浩</td><td>峰峦如聚，波涛如怒，山河表里潼关路。望西都，意踌躇。(踌躇 一作：踟蹰) 伤心秦汉经行处，宫阙万间都做了土。兴，百姓苦；亡，百姓苦。</td><td>初中古诗文</td></tr>
<tr><td>5466</td><td>定风波·莫听穿林打叶声</td><td>〔宋代〕</td><td>苏轼</td><td>三月七日，沙湖道中遇雨，雨具先去，同行皆狼狈，余独不觉。已而遂晴，故作此。 莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。 料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。</td><td>初中古诗文</td></tr>
<tr><td>5467</td><td>临江仙·夜登小阁忆洛中旧游</td><td>〔宋代〕</td><td>陈与义</td><td>忆昔午桥桥上饮，坐中多是豪英。长沟流月去无声。杏花疏影里，吹笛到天明。 二十余年如一梦，此身虽在堪惊。闲登小阁看新晴。古今多少事，渔唱起三更。</td><td>初中古诗文</td></tr>
<tr><td>5468</td><td>太常引·建康中秋夜为吕叔潜赋</td><td>〔宋代〕</td><td>辛弃疾</td><td>一轮秋影转金波，飞镜又重磨。把酒问姮娥：被白发，欺人奈何？ 乘风好去，长空万里，直下看山河。斫去桂婆娑，人道是，清光更多。</td><td>初中古诗文</td></tr>
<tr><td>5469</td><td>浣溪沙·身向云山那畔行</td><td>〔清代〕</td><td>纳兰性德</td><td>身向云山那畔行，北风吹断马嘶声，深秋远塞若为情！ 一抹晚烟荒戍垒，半竿斜日旧关城。古今幽恨几时平！</td><td>初中古诗文</td></tr>
<tr><td>5470</td><td>南安军</td><td>〔宋代〕</td><td>文天祥</td><td>梅花南北路，风雨湿征衣。 出岭同谁出？归乡如此归！(如此 一作：如不) 山河千古在，城郭一时非。 饿死真吾志，梦中行采薇。</td><td>初中古诗文</td></tr>
<tr><td>5471</td><td>别云间</td><td>〔明代〕</td><td>夏完淳</td><td>三年羁旅客，今日又南冠。 无限山河泪，谁言天地宽。(山河 一作：河山) 已知泉路近，欲别故乡难。 毅魄归来日，灵旗空际看。</td><td>初中古诗文</td></tr>
<tr><td>5472</td><td>山坡羊·骊山怀古</td><td>〔元代〕</td><td>张养浩</td><td>骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚。赢，都变做了土；输，都变做了土。</td><td>初中古诗文</td></tr>
<tr><td>5473</td><td>朝天子·咏喇叭</td><td>〔明代〕</td><td>王磐</td><td>喇叭，唢呐，曲儿小腔儿大。官船来往乱如麻，全仗你抬声价。(唢呐 一作：锁呐； 声价 一作：身价) 军听了军愁，民听了民怕。哪里去辨甚么真共假？(甚么 同：什么) 眼见的吹翻了这家，吹伤了那家，只吹的水尽鹅飞罢！</td><td>初中古诗文</td></tr>
<tr><td>5474</td><td>沁园春·长沙</td><td>〔近现代〕</td><td>毛泽东</td><td>独立寒秋，湘江北去，橘子洲头。 看万山红遍，层林尽染；漫江碧透，百舸争流。 鹰击长空，鱼翔浅底，万类霜天竞自由。 怅寥廓，问苍茫大地，谁主沉浮？ 携来百侣曾游，忆往昔峥嵘岁月稠。 恰同学少年，风华正茂；书生意气，挥斥方遒。 指点江山，激扬文字，粪土当年万户侯。 曾记否，到中流击水，浪遏飞舟？</td><td>高中古诗文</td></tr>
<tr><td>5475</td><td>芣苢</td><td>〔先秦〕</td><td>佚名</td><td>采采芣苢，薄言采之。采采芣苢，薄言有之。 采采芣苢，薄言掇之。采采芣苢，薄言捋之。 采采芣苢，薄言袺之。采采芣苢，薄言襭之。</td><td>高中古诗文</td></tr>
<tr><td>5476</td><td>文氏外孙入村收麦</td><td>〔宋代〕</td><td>苏辙</td><td>欲收新麦继陈谷，赖有诸孙替老人。 三夜阴霪败场圃，一竿晴日舞比邻。 急炊大饼偿饥乏，多博村酤劳苦辛。 闭廪归来真了事，赋诗怜汝足精神。</td><td>高中古诗文</td></tr>
<tr><td>5477</td><td>短歌行</td><td>〔两汉〕</td><td>曹操</td><td>对酒当歌，人生几何！ 譬如朝露，去日苦多。 慨当以慷，忧思难忘。 何以解忧？唯有杜康。(唯 一作：惟) 青青子衿，悠悠我心。 但为君故，沉吟至今。 呦呦鹿鸣，食野之苹。 我有嘉宾，鼓瑟吹笙。 明明如月，何时可掇？(明明 一作：皎皎) 忧从中来，不可断绝。 越陌度阡，枉用相存。 契阔谈讌，心念旧恩。(谈讌 一作：谈宴) 月明星稀，乌鹊南飞。 绕树三匝，何枝可依？ 山不厌高，海不厌深。 周公吐哺，天下归心。</td><td>高中古诗文</td></tr>
<tr><td>5478</td><td>归园田居·其一</td><td>〔魏晋〕</td><td>陶渊明</td><td>少无适俗韵，性本爱丘山。 误落尘网中，一去三十年。(误落 一作：误入) 羁鸟恋旧林，池鱼思故渊。 开荒南野际，守拙归园田。 方宅十余亩，草屋八九间。 榆柳荫后檐，桃李罗堂前。 暧暧远人村，依依墟里烟。 狗吠深巷中，鸡鸣桑树颠。 户庭无尘杂，虚室有余闲。 久在樊笼里，复得返自然。</td><td>高中古诗文</td></tr>
<tr><td>5479</td><td>梦游天姥吟留别 / 梦游天姥山别东鲁诸公</td><td>〔唐代〕</td><td>李白</td><td>海客谈瀛洲，烟涛微茫信难求； 越人语天姥，云霞明灭或可睹。 天姥连天向天横，势拔五岳掩赤城。 天台四万八千丈，对此欲倒东南倾。 我欲因之梦吴越，一夜飞度镜湖月。 湖月照我影，送我至剡溪。 谢公宿处今尚在，渌水荡漾清猿啼。 脚著谢公屐，身登青云梯。 半壁见海日，空中闻天鸡。 千岩万转路不定，迷花倚石忽已暝。 熊咆龙吟殷岩泉，栗深林兮惊层巅。 云青青兮欲雨，水澹澹兮生烟。 列缺霹雳，丘峦崩摧。 洞天石扉，訇然中开。 青冥浩荡不见底，日月照耀金银台。 霓为衣兮风为马，云之君兮纷纷而来下。 虎鼓瑟兮鸾回车，仙之人兮列如麻。 忽魂悸以魄动，恍惊起而长嗟。 惟觉时之枕席，失向来之烟霞。 世间行乐亦如此，古来万事东流水。 别君去兮何时还？且放白鹿青崖间，须行即骑访名山。 安能摧眉折腰事权贵，使我不得开心颜？</td><td>高中古诗文</td></tr>
<tr><td>5480</td><td>登高</td><td>〔唐代〕</td><td>杜甫</td><td>风急天高猿啸哀，渚清沙白鸟飞回。 无边落木萧萧下，不尽长江滚滚来。 万里悲秋常作客，百年多病独登台。 艰难苦恨繁霜鬓，潦倒新停浊酒杯。</td><td>高中古诗文</td></tr>
<tr><td>5481</td><td>琵琶行并序 / 琵琶引</td><td>〔唐代〕</td><td>白居易</td><td>元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。 浔阳江头夜送客，枫叶荻花秋瑟瑟。 主人下马客在船，举酒欲饮无管弦。 醉不成欢惨将别，别时茫茫江浸月。 忽闻水上琵琶声，主人忘归客不发。 寻声暗问弹者谁，琵琶声停欲语迟。 移船相近邀相见，添酒回灯重开宴。 千呼万唤始出来，犹抱琵琶半遮面。 转轴拨弦三两声，未成曲调先有情。 弦弦掩抑声声思，似诉平生不得志。 低眉信手续续弹，说尽心中无限事。 轻拢慢捻抹复挑，初为《霓裳》后《六幺》。(六幺 一作：绿腰) 大弦嘈嘈如急雨，小弦切切如私语。 嘈嘈切切错杂弹，大珠小珠落玉盘。 间关莺语花底滑，幽咽泉流冰下难。 冰泉冷涩弦凝绝，凝绝不通声暂歇。(暂歇 一作：渐歇) 别有幽愁暗恨生，此时无声胜有声。 银瓶乍破水浆迸，铁骑突出刀枪鸣。 曲终收拨当心画，四弦一声如裂帛。 东船西舫悄无言，唯见江心秋月白。 沉吟放拨插弦中，整顿衣裳起敛容。 自言本是京城女，家在虾蟆陵下住。 十三学得琵琶成，名属教坊第一部。 曲罢曾教善才服，妆成每被秋娘妒。(服 一作：伏) 五陵年少争缠头，一曲红绡不知数。 钿头银篦击节碎，血色罗裙翻酒污。(银篦 一作：云篦) 今年欢笑复明年，秋月春风等闲度。 弟走从军阿姨死，暮去朝来颜色故。 门前冷落鞍马稀，老大嫁作商人妇。 商人重利轻别离，前月浮梁买茶去。 去来江口守空船，绕船月明江水寒。 夜深忽梦少年事，梦啼妆泪红阑干。 我闻琵琶已叹息，又闻此语重唧唧。 同是天涯沦落人，相逢何必曾相识！ 我从去年辞帝京，谪居卧病浔阳城。 浔阳地僻无音乐，终岁不闻丝竹声。 住近湓江地低湿，黄芦苦竹绕宅生。 其间旦暮闻何物？杜鹃啼血猿哀鸣。 春江花朝秋月夜，往往取酒还独倾。 岂无山歌与村笛，呕哑嘲哳难为听。 今夜闻君琵琶语，如听仙乐耳暂明。 莫辞更坐弹一曲，为君翻作《琵琶行》。 感我此言良久立，却坐促弦弦转急。 凄凄不似向前声，满座重闻皆掩泣。 座中泣下谁最多？江州司马青衫湿。</td><td>高中古诗文</td></tr>
<tr><td>5482</td><td>念奴娇·赤壁怀古</td><td>〔宋代〕</td><td>苏轼</td><td>大江东去，浪淘尽，千古风流人物。 故垒西边，人道是，三国周郎赤壁。 乱石穿空，惊涛拍岸，卷起千堆雪。(穿空 一作：崩云) 江山如画，一时多少豪杰。 遥想公瑾当年，小乔初嫁了，雄姿英发。 羽扇纶巾，谈笑间，樯橹灰飞烟灭。(樯橹 一作：强虏) 故国神游，多情应笑我，早生华发。 人生如梦，一尊还酹江月。(人生 一作：人间；尊 同：樽)</td><td>高中古诗文</td></tr>
<tr><td>5483</td><td>永遇乐·京口北固亭怀古</td><td>〔宋代〕</td><td>辛弃疾</td><td>千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。 元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问：廉颇老矣，尚能饭否？</td><td>高中古诗文</td></tr>
<tr><td>5484</td><td>声声慢·寻寻觅觅</td><td>〔宋代〕</td><td>李清照</td><td>寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急！雁过也，正伤心，却是旧时相识。 满地黄花堆积，憔悴损，如今有谁堪摘？守着窗儿，独自怎生得黑！梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）</td><td>高中古诗文</td></tr>
<tr><td>5485</td><td>劝学(节选)</td><td>〔先秦〕</td><td>荀子</td><td>　　君子曰：学不可以已。 　　青，取之于蓝，而青于蓝；冰，水为之，而寒于水。木直中绳，輮以为轮，其曲中规。虽有槁暴，不复挺者，輮使之然也。故木受绳则直，金就砺则利，君子博学而日参省乎己，则知明而行无过矣。 　　吾尝终日而思矣，不如须臾之所学也；吾尝跂而望矣，不如登高之博见也。登高而招，臂非加长也，而见者远；顺风而呼，声非加疾也，而闻者彰。假舆马者，非利足也，而致千里；假舟楫者，非能水也，而绝江河。君子生非异也，善假于物也。 　　积土成山，风雨兴焉；积水成渊，蛟龙生焉；积善成德，而神明自得，圣心备焉。故不积跬步，无以至千里；不积小流，无以成江海。骐骥一跃，不能十步；驽马十驾，功在不舍。锲而舍之，朽木不折；锲而不舍，金石可镂。蚓无爪牙之利，筋骨之强，上食埃土，下饮黄泉，用心一也。蟹六跪而二螯，非蛇鳝之穴无可寄托者，用心躁也。</td><td>高中古诗文</td></tr>
<tr><td>5486</td><td>师说</td><td>〔唐代〕</td><td>韩愈</td><td>　　古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。 　　嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也，位卑则足羞，官盛则近谀。”呜呼！师道之不复，可知矣。巫医乐师百工之人，君子不齿，今其智乃反不能及，其可怪也欤！ 　　圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。 　　李氏子蟠，年十七，好古文，六艺经传皆通习之，不拘于时，学于余。余嘉其能行古道，作《师说》以贻之。</td><td>高中古诗文</td></tr>
<tr><td>5487</td><td>赤壁赋 / 前赤壁赋</td><td>〔宋代〕</td><td>苏轼</td><td>　　壬戌之秋，七月既望，苏子与客泛舟，游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯 通：凭) 　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。 　　苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。” 　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”(共适 一作：共食) 　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。</td><td>高中古诗文</td></tr>
<tr><td>5488</td><td>登泰山记</td><td>〔清代〕</td><td>姚鼐</td><td>　　泰山之阳，汶水西流；其阴，济水东流。阳谷皆入汶，阴谷皆入济。当其南北分者，古长城也。最高日观峰，在长城南十五里。 　　余以乾隆三十九年十二月，自京师乘风雪，历齐河、长清，穿泰山西北谷，越长城之限，至于泰安。是月丁未，与知府朱孝纯子颍由南麓登。四十五里，道皆砌石为磴，其级七千有余。泰山正南面有三谷。中谷绕泰安城下，郦道元所谓环水也。余始循以入，道少半，越中岭，复循西谷，遂至其巅。古时登山，循东谷入，道有天门。东谷者，古谓之天门溪水，余所不至也。今所经中岭及山巅，崖限当道者，世皆谓之天门云。道中迷雾冰滑，磴几不可登。及既上，苍山负雪，明烛天南。望晚日照城郭，汶水、徂徕如画，而半山居雾若带然。 　　戊申晦，五鼓，与子颍坐日观亭，待日出。大风扬积雪击面。亭东自足下皆云漫。稍见云中白若摴蒱数十立者，山也。极天云一线异色，须臾成五采。日上，正赤如丹，下有红光动摇承之。或曰，此东海也。回视日观以西峰，或得日或否，绛皓驳色，而皆若偻。 　　亭西有岱祠，又有碧霞元君祠。皇帝行宫在碧霞元君祠东。是日观道中石刻，自唐显庆以来；其远古刻尽漫失。僻不当道者，皆不及往。 　　山多石，少土。石苍黑色，多平方，少圜。少杂树，多松，生石罅，皆平顶。冰雪，无瀑水，无鸟兽音迹。至日观数里内无树，而雪与人膝齐。 　　桐城姚鼐记。</td><td>高中古诗文</td></tr>
<tr><td>5489</td><td>静女</td><td>〔先秦〕</td><td>佚名</td><td>静女其姝，俟我于城隅。爱而不见，搔首踟蹰。 静女其娈，贻我彤管。彤管有炜，说怿女美。 自牧归荑，洵美且异。匪女之为美，美人之贻。</td><td>高中古诗文</td></tr>
<tr><td>5490</td><td>涉江采芙蓉</td><td>〔两汉〕</td><td>佚名</td><td>涉江采芙蓉，兰泽多芳草。 采之欲遗谁？所思在远道。 还顾望旧乡，长路漫浩浩。 同心而离居，忧伤以终老。</td><td>高中古诗文</td></tr>
<tr><td>5491</td><td>虞美人·春花秋月何时了</td><td>〔五代〕</td><td>李煜</td><td>春花秋月何时了？往事知多少。小楼昨夜又东风，故国不堪回首月明中。 雕栏玉砌应犹在，只是朱颜改。问君能有几多愁？恰似一江春水向东流。(栏 同：阑)</td><td>高中古诗文</td></tr>
<tr><td>5492</td><td>鹊桥仙·纤云弄巧</td><td>〔宋代〕</td><td>秦观</td><td>纤云弄巧，飞星传恨，银汉迢迢暗度。金风玉露一相逢，便胜却人间无数。 柔情似水，佳期如梦，忍顾鹊桥归路！两情若是久长时，又岂在朝朝暮暮。</td><td>高中古诗文</td></tr>
<tr><td>5493</td><td>子路、曾皙、冉有、公西华侍坐 / 侍坐章</td><td>〔先秦〕</td><td>论语</td><td>子路、曾皙、冉有、公西华侍坐。 子曰：“以吾一日长乎尔，毋吾以也。居则曰：‘不吾知也。’如或知尔，则何以哉？” 子路率尔而对曰：“千乘之国，摄乎大国之间，加之以师旅，因之以饥馑；由也为之，比及三年，可使有勇，且知方也。” 夫子哂之。 “求！尔何如？” 对曰：“方六七十，如五六十，求也为之，比及三年，可使足民。如其礼乐，以俟君子。” “赤！尔何如？” 对曰：“非曰能之，愿学焉。宗庙之事，如会同，端章甫，愿为小相焉。” “点！尔何如？” 鼓瑟希，铿尔，舍瑟而作，对曰：“异乎三子者之撰。” 子曰：“何伤乎？亦各言其志也。” 曰：“莫春者，春服既成，冠者五六人，童子六七人，浴乎沂，风乎舞雩，咏而归。” 夫子喟然叹曰：“吾与点也！” 三子者出，曾皙后。曾皙曰：“夫三子者之言何如？” 子曰：“亦各言其志也已矣。” 曰：“夫子何哂由也？” 曰：“为国以礼，其言不让，是故哂之。” “唯求则非邦也与？” “安见方六七十，如五六十而非邦也者？” “唯赤则非邦也与？” “宗庙会同，非诸侯而何？赤也为之小，孰能为之大？”</td><td>高中古诗文</td></tr>
<tr><td>5494</td><td>齐桓晋文之事</td><td>〔先秦〕</td><td>孟子及弟子</td><td>　　齐宣王问曰：“齐桓、晋文之事可得闻乎？” 　　孟子对曰：“仲尼之徒无道桓文之事者，是以后世无传焉，臣未之闻也。无以，则王乎？” 　　曰：“德何如则可以王矣？” 　　曰：“保民而王，莫之能御也。” 　　曰：“若寡人者，可以保民乎哉？” 　　曰：“可。” 　　曰：“何由知吾可也？” 　　曰：“臣闻之胡龁曰：王坐于堂上，有牵牛而过堂下者，王见之，曰：‘牛何之？’对曰：‘将以衅钟。’王曰：‘舍之！吾不忍其觳觫，若无罪而就死地。’对曰：‘然则废衅钟与？’曰：‘何可废也，以羊易之。’不识有诸？” 　　曰：“有之。” 　　曰：“是心足以王矣。百姓皆以王为爱也，臣固知王之不忍也。” 　　王曰：“然，诚有百姓者。齐国虽褊小，吾何爱一牛？即不忍其觳觫，若无罪而就死地，故以羊易之也。” 　　曰：“王无异于百姓之以王为爱也。以小易大，彼恶知之？王若隐其无罪而就死地，则牛羊何择焉？” 　　王笑曰：“是诚何心哉？我非爱其财而易之以羊也，宜乎百姓之谓我爱也。” 　　曰：“无伤也，是乃仁术也，见牛未见羊也。君子之于禽兽也，见其生，不忍见其死；闻其声，不忍食其肉。是以君子远庖厨也。” 　　王说，曰：“《诗》云：‘他人有心，予忖度之。’夫子之谓也。夫我乃行之，反而求之，不得吾心；夫子言之，于我心有戚戚焉。此心之所以合于王者，何也？” 　　曰：“有复于王者曰：‘吾力足以举百钧，而不足以举一羽；明足以察秋毫之末，而不见舆薪。’则王许之乎？” 　　曰：“否！” 　　“今恩足以及禽兽，而功不至于百姓者，独何与？然则一羽之不举，为不用力焉；舆薪之不见，为不用明焉；百姓之不见保，为不用恩焉。故王之不王，不为也，非不能也。” 　　曰：“不为者与不能者之形，何以异？” 　　曰：“挟太山以超北海，语人曰：‘我不能。’是诚不能也。为长者折枝，语人曰：‘我不能。’是不为也，非不能也。故王之不王，非挟太山以超北海之类也；王之不王，是折枝之类也。老吾老，以及人之老；幼吾幼，以及人之幼：天下可运于掌。《诗》云：‘刑于寡妻，至于兄弟，以御于家邦。’言举斯心加诸彼而已。故推恩足以保四海，不推恩无以保妻子。古之人所以大过人者，无他焉，善推其所为而已矣。今恩足以及禽兽，而功不至于百姓者，独何与？权，然后知轻重；度，然后知长短。物皆然，心为甚。王请度之！ 　　“抑王兴甲兵，危士臣，构怨于诸侯，然后快于心与？” 　　王曰：“否，吾何快于是？将以求吾所大欲也。” 　　曰：“王之所大欲，可得闻与？” 　　王笑而不言。 　　曰：“为肥甘不足于口与？轻暖不足于体与？抑为采色不足视于目与？声音不足听于耳与？便嬖不足使令于前与？王之诸臣皆足以供之，而王岂为是哉？” 　　曰：“否，吾不为是也。” 　　曰：“然则王之所大欲可知已：欲辟土地，朝秦楚，莅中国而抚四夷也。以若所为，求若所欲，犹缘木而求鱼也。” 　　王曰：“若是其甚与？” 　　曰：“殆有甚焉。缘木求鱼，虽不得鱼，无后灾；以若所为，求若所欲，尽心力而为之，后必有灾。” 　　曰：“可得闻与？” 　　曰：“邹人与楚人战，则王以为孰胜？” 　　曰：“楚人胜。” 　　曰：“然则小固不可以敌大，寡固不可以敌众，弱固不可以敌强。海内之地，方千里者九，齐集有其一。以一服八，何以异于邹敌楚哉？盍亦反其本矣？今王发政施仁，使天下仕者皆欲立于王之朝，耕者皆欲耕于王之野，商贾皆欲藏于王之市，行旅皆欲出于王之涂，天下之欲疾其君者皆欲赴愬于王。其若是，孰能御之？” 　　王曰：“吾惛，不能进于是矣。愿夫子辅吾志，明以教我。我虽不敏，请尝试之。” 　　曰：“无恒产而有恒心者，惟士为能。若民，则无恒产，因无恒心。苟无恒心，放辟邪侈，无不为已。及陷于罪，然后从而刑之，是罔民也。焉有仁人在位，罔民而可为也？是故明君制民之产，必使仰足以事父母，俯足以畜妻子，乐岁终身饱，凶年免于死亡；然后驱而之善，故民之从之也轻。今也制民之产，仰不足以事父母，俯不足以畜妻子，乐岁终身苦，凶年不免于死亡。此惟救死而恐不赡，奚暇治礼义哉？王欲行之，则盍反其本矣；五亩之宅，树之以桑，五十者可以衣帛矣；鸡、豚、狗、彘之畜，无失其时，七十者可以食肉矣；百亩之田，勿夺其时，八口之家可以无饥矣；谨庠序之教，申之以孝悌之义，颁白者不负戴于道路矣。老者衣帛食肉，黎民不饥不寒，然而不王者，未之有也。”</td><td>高中古诗文</td></tr>
<tr><td>5495</td><td>庖丁解牛</td><td>〔先秦〕</td><td>庄周</td><td>　　庖丁为文惠君解牛，手之所触，肩之所倚，足之所履，膝之所踦，砉然向然，奏刀騞然，莫不中音。合于《桑林》之舞，乃中《经首》之会。 　　文惠君曰：“嘻，善哉！技盖至此乎？” 　　庖丁释刀对曰：“臣之所好者，道也，进乎技矣。始臣之解牛之时，所见无非牛者。三年之后，未尝见全牛也。方今之时，臣以神遇而不以目视，官知止而神欲行。依乎天理，批大郤，导大窾，因其固然，技经肯綮之未尝，而况大軱乎！良庖岁更刀，割也；族庖月更刀，折也。今臣之刀十九年矣，所解数千牛矣，而刀刃若新发于硎。彼节者有间，而刀刃者无厚；以无厚入有间，恢恢乎其于游刃必有余地矣，是以十九年而刀刃若新发于硎。虽然，每至于族，吾见其难为，怵然为戒，视为止，行为迟。动刀甚微，謋然已解，如土委地。提刀而立，为之四顾，为之踌躇满志，善刀而藏之。” 　　文惠君曰：“善哉！吾闻庖丁之言，得养生焉。”</td><td>高中古诗文</td></tr>
<tr><td>5496</td><td>烛之武退秦师</td><td>〔先秦〕</td><td>左丘明</td><td>　　晋侯、秦伯围郑，以其无礼于晋，且贰于楚也。晋军函陵，秦军氾南。 　　佚之狐言于郑伯曰：“国危矣，若使烛之武见秦君，师必退。”公从之。辞曰：“臣之壮也，犹不如人；今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉！”许之。 　　夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也，焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。”秦伯说，与郑人盟。使杞子、逢孙、杨孙戍之，乃还。 　　子犯请击之。公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。”亦去之。 　　（选自《左传》）</td><td>高中古诗文</td></tr>
<tr><td>5497</td><td>鸿门宴</td><td>〔两汉〕</td><td>司马迁</td><td>　　沛公军霸上，未得与项羽相见。沛公左司马曹无伤使人言于项羽曰：“沛公欲王关中，使子婴为相，珍宝尽有之。”项羽大怒曰：“旦日飨士卒，为击破沛公军！”当是时，项羽兵四十万，在新丰鸿门；沛公兵十万，在霸上。范增说项羽曰：“沛公居山东时，贪于财货，好美姬。今入关，财物无所取，妇女无所幸，此其志不在小。吾令人望其气，皆为龙虎，成五采，此天子气也。急击勿失！” 　　楚左尹项伯者，项羽季父也，素善留侯张良。张良是时从沛公，项伯乃夜驰之沛公军，私见张良，具告以事，欲呼张良与俱去，曰：“毋从俱死也。”张良曰：“臣为韩王送沛公，沛公今事有急，亡去不义，不可不语。”良乃入，具告沛公。沛公大惊，曰：“为之奈何？”张良曰：“谁为大王为此计者？”曰：“鲰生说我曰：‘距关，毋内诸侯，秦地可尽王也。’故听之。”良曰：“料大王士卒足以当项王乎？”沛公默然，曰：“固不如也。且为之奈何？”张良曰：“请往谓项伯，言沛公不敢背项王也。”沛公曰：“君安与项伯有故？”张良曰：“秦时与臣游，项伯杀人，臣活之。今事有急，故幸来告良。”沛公曰：“孰与君少长？”良曰：“长于臣。”沛公曰：“君为我呼入，吾得兄事之。”张良出，要项伯。项伯即入见沛公。沛公奉卮酒为寿，约为婚姻，曰：“吾入关，秋毫不敢有所近，籍吏民，封府库，而待将军。所以遣将守关者，备他盗之出入与非常也。日夜望将军至，岂敢反乎！愿伯具言臣之不敢倍德也。”项伯许诺，谓沛公曰：“旦日不可不蚤自来谢项王。”沛公曰：“诺。”于是项伯复夜去，至军中，具以沛公言报项王，因言曰：“沛公不先破关中，公岂敢入乎？今人有大功而击之，不义也。不如因善遇之。”项王许诺。 　　沛公旦日从百余骑来见项王，至鸿门，谢曰：“臣与将军戮力而攻秦，将军战河北，臣战河南，然不自意能先入关破秦，得复见将军于此。今者有小人之言，令将军与臣有郤。”项王曰：“此沛公左司马曹无伤言之。不然，籍何以至此？”项王即日因留沛公与饮。项王、项伯东向坐，亚父南向坐，——亚父者，范增也；沛公北向坐；张良西向侍。范增数目项王，举所佩玉玦以示之者三，项王默然不应。范增起，出，召项庄，谓曰：“君王为人不忍。若入前为寿，寿毕，请以剑舞，因击沛公于坐，杀之。不者，若属皆且为所虏。”庄则入为寿。寿毕，曰：“君王与沛公饮，军中无以为乐，请以剑舞。”项王曰：“诺。”项庄拔剑起舞，项伯亦拔剑起舞，常以身翼蔽沛公，庄不得击。 　　于是张良至军门见樊哙。樊哙曰：“今日之事何如？”良曰：“甚急！今者项庄拔剑舞，其意常在沛公也。”哙曰：“此迫矣！臣请入，与之同命。”哙即带剑拥盾入军门。交戟之卫士欲止不内，樊哙侧其盾以撞，卫士仆地，哙遂入，披帷西向立，瞋目视项王，头发上指，目眦尽裂。项王按剑而跽曰：“客何为者？”张良曰：“沛公之参乘樊哙者也。”项王曰：“壮士！赐之卮酒。”则与斗卮酒。哙拜谢，起，立而饮之。项王曰：“赐之彘肩。”则与一生彘肩。樊哙覆其盾于地，加彘肩上，拔剑切而啖之。项王曰：“壮士！能复饮乎？”樊哙曰：“臣死且不避，卮酒安足辞！夫秦王有虎狼之心，杀人如不能举，刑人如恐不胜，天下皆叛之。怀王与诸将约曰：‘先破秦入咸阳者王之。’今沛公先破秦入咸阳，毫毛不敢有所近，封闭宫室，还军霸上，以待大王来。故遣将守关者，备他盗出入与非常也。劳苦而功高如此，未有封侯之赏，而听细说，欲诛有功之人，此亡秦之续耳。窃为大王不取也！”项王未有以应，曰：“坐。”樊哙从良坐。坐须臾，沛公起如厕，因招樊哙出。 　　沛公已出，项王使都尉陈平召沛公。沛公曰：“今者出，未辞也，为之奈何？”樊哙曰：“大行不顾细谨，大礼不辞小让。如今人方为刀俎，我为鱼肉，何辞为？”于是遂去。乃令张良留谢。良问曰：“大王来何操？”曰：“我持白璧一双，欲献项王，玉斗一双，欲与亚父。会其怒，不敢献。公为我献之。”张良曰：“谨诺。”当是时，项王军在鸿门下，沛公军在霸上，相去四十里。沛公则置车骑，脱身独骑，与樊哙、夏侯婴、靳强、纪信等四人持剑盾步走，从郦山下，道芷阳间行。沛公谓张良曰：“从此道至吾军，不过二十里耳。度我至军中，公乃入。” 　　沛公已去，间至军中。张良入谢，曰：“沛公不胜杯杓，不能辞。谨使臣良奉白璧一双，再拜献大王足下，玉斗一双，再拜奉大将军足下。”项王曰：“沛公安在？”良曰：“闻大王有意督过之，脱身独去，已至军矣。”项王则受璧，置之坐上。亚父受玉斗，置之地，拔剑撞而破之，曰：“唉！竖子不足与谋。夺项王天下者必沛公也。吾属今为之虏矣！” 　　沛公至军，立诛杀曹无伤。</td><td>高中古诗文</td></tr>
<tr><td>5498</td><td>窦娥冤</td><td>〔元代〕</td><td>关汉卿</td><td>（外扮监斩官上，云）下官监斩官是也。今日处决犯人，着做公的把住巷口，休放往来人闲走。（净扮公人鼓三通、锣三下科。刽子磨旗、提刀，押正旦带枷上）（刽子云）行动些，行动些，监斩官去法场上多时了！（正旦唱） 【正宫】【端正好】没来由犯王法，不堤防遭刑宪，叫声屈动地惊天！顷刻间游魂先赴森罗殿，怎不将天地也生埋怨？ 【滚绣球】有日月朝暮悬，有鬼神掌著生死权，天地也，只合把清浊分辨，可怎生糊突了盗跖、颜渊？为善的受贫穷更命短，造恶的享富贵又寿延。天地也，做得个怕硬欺软，却原来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。 （刽子云）快行动些，误了时辰也。（正旦唱） 【倘秀才】则被这枷扭的我左侧右偏，人拥的我前合后偃，我窦娥向哥哥行有句言。（刽子云）你有甚么话说？（正旦唱）前街里去心怀恨，后街里去死无冤，休推辞路远。 （刽子云）你如今到法场上面，有甚么亲眷要见的，可教他过来，见你一面也好。（正旦唱） 【叨叨令】可怜我孤身只影无亲眷，则落的吞声忍气空嗟怨。（刽子云）难道你爷娘家也没的？（正旦云）止有个爹爹，十三年前上朝取应去了，至今杳无音信。（唱）早已是十年多不睹爹爹面。（刽子云）你适才要我往后街里去，是甚么主意？（正旦唱）怕则怕前街里被我婆婆见。（刽子云）你的性命也顾不得，怕他见怎的？（正旦云）俺婆婆若见我披枷带锁赴法场餐刀去呵，（唱）枉将他气杀也么哥，枉将他气杀也么哥！告哥哥，临危好与人行方便。（卜儿哭上科，云）天那，兀的不是我媳妇儿！（刽子云）婆子靠后！（正旦云）既是俺婆婆来了，叫他来，待我嘱付他几句话咱。（刽子云）那婆子，近前来，你媳妇要嘱付你话哩。（卜儿云）孩儿，痛杀我也！（正旦云）婆婆，那张驴儿把毒药放在羊肚儿汤里，实指望药死了你，要霸占我为妻。不想婆婆让与他老子吃，倒把他老子药死了。我怕连累婆婆，屈招了药死公公，今日赴法场典刑。婆婆，此后遇着冬时年节，月一十五，有瀽不了的浆水饭，瀽半碗儿与我吃；烧不了的纸钱，与窦娥烧一陌儿。则是看你死的孩儿面上！（唱） 【快活三】念窦娥葫芦提当罪愆，念窦娥身首不完全，念窦娥从前已往干家缘。婆婆也，你只看窦娥少爷无娘面。 【鲍老儿】念窦娥伏侍婆婆这几年，遇时节将碗凉浆奠；你去那受刑法尸骸上烈些纸钱，只当把你亡化的孩儿荐。（卜儿哭科，云）孩儿放心，这个老身都记得。天那，兀的不痛杀我也！（正旦唱）婆婆也，再也不要啼啼哭哭，烦烦恼恼，怨气冲天。这都是我做窦娥的没时没运，不明不暗，负屈衔冤。（刽子做喝科，云）兀那婆子靠后，时辰到了也。（正旦跪科）（刽子开枷科）（正旦云）窦娥告监斩大人，有一事肯依窦娥，便死而无怨。（监斩官云）你有甚么事？你说。（正旦云）要一领净席，等我窦娥站立；又要丈二白练，挂在旗枪上：若是我窦娥委实冤枉，刀过处头落，一腔热血休半点儿沾在地下，都飞在白练上者。（监斩官云）这个就依你，打甚么不紧。（刽子做取席站科，又取白练挂旗上科）（正旦唱） 【耍孩儿】不是我窦娥罚下这等无头愿，委实的冤情不浅；若没些儿灵圣与世人传，也不见得湛湛青天。我不要半星热血红尘洒，都只在八尺旗枪素练悬。等他四下里皆瞧见，这就是咱苌弘化碧，望帝啼鹃。 （刽子云）你还有甚的说话？此时不对监斩大人说，几时说那？（正旦再跪科，云）大人，如今是三伏天道，若窦娥委实冤枉，身死之后，天降三尺瑞雪，遮掩了窦娥尸首。（监斩官云）这等三伏天道，你便有冲天的怨气，也召不得一片雪来，可不胡说！（正旦唱） 【二煞】你道是暑气暄，不是那下雪天；岂不闻飞霜六月因邹衍？若果有一腔怨气喷如火，定要感的六出冰花滚似绵，免着我尸骸现；要什么素车白马，断送出古陌荒阡！ （正里再跪科，云）大人，我窦娥死的委实冤枉，从今以后，着这楚州亢旱三年！（监斩官云）打嘴！那有这等说话！（正旦唱） 【一煞】你道是天公不可期，人心不可怜，不知皇天也肯从人愿。做甚么三年不见甘霖降？也只为东海曾经孝妇冤，如今轮到你山阳县。这都是官吏每无心正法，使百姓有口难言！ （刽子做磨旗科，云）怎么这一会儿天色阴了也？（内做风科，刽子云）好冷风也！（正旦唱） 【煞尾】浮云为我阴，悲风为我旋，三桩儿誓愿明题遍。（做哭科，云）婆婆也，直等待雪飞六月，亢旱三年呵，（唱）那其间才把你个屈死的冤魂这窦娥显！ （刽子做开刀，正旦倒科）（监斩官惊云）呀，真个下雪了，有这等异事！（刽子云）我也道平日杀人，满地都是鲜血，这个窦娥的血都飞在那丈二白练上，并无半点落地，委实奇怪。（监斩官云）这死罪必有冤枉。早两桩儿应验了，不知亢旱三年的说话，准也不准？且看后来如何。左右，也不必等待雪睛，便与我抬他尸首，还了那蔡婆婆去罢。（众应科，抬尸下）</td><td>高中古诗文</td></tr>
<tr><td>5499</td><td>谏逐客书</td><td>〔先秦〕</td><td>李斯</td><td>　　臣闻吏议逐客，窃以为过矣。昔缪公求士，西取由余于戎，东得百里奚于宛，迎蹇叔于宋，来丕豹、公孙支于晋。此五子者，不产于秦，而缪公用之，并国二十，遂霸西戎。孝公用商鞅之法，移风易俗，民以殷盛，国以富强，百姓乐用，诸侯亲服，获楚、魏之师，举地千里，至今治强。惠王用张仪之计，拔三川之地，西并巴、蜀，北收上郡，南取汉中，包九夷，制鄢、郢，东据成皋之险，割膏腴之壤，遂散六国之从，使之西面事秦，功施到今。昭王得范雎，废穰侯，逐华阳，强公室，杜私门，蚕食诸侯，使秦成帝业。此四君者，皆以客之功。由此观之，客何负于秦哉！向使四君却客而不内，疏士而不用，是使国无富利之实而秦无强大之名也。 　　今陛下致昆山之玉，有随、和之宝，垂明月之珠，服太阿之剑，乘纤离之马，建翠凤之旗，树灵鼍之鼓。此数宝者，秦不生一焉，而陛下说之，何也？必秦国之所生然后可，则是夜光之璧不饰朝廷，犀象之器不为玩好，郑、卫之女不充后宫，而骏良駃騠不实外厩，江南金锡不为用，西蜀丹青不为采。所以饰后宫，充下陈，娱心意，说耳目者，必出于秦然后可，则是宛珠之簪、傅玑之珥、阿缟之衣、锦绣之饰不进于前，而随俗雅化佳冶窈窕赵女不立于侧也。夫击瓮叩缶，弹筝搏髀，而歌呼呜呜快耳者，真秦之声也；《郑》《卫》《桑间》《昭》《虞》《武》《象》者，异国之乐也。今弃击瓮叩缶而就《郑》《卫》，退弹筝而取《昭》《虞》，若是者何也？快意当前，适观而已矣。今取人则不然，不问可否，不论曲直，非秦者去，为客者逐。然则是所重者在乎色、乐、珠玉，而所轻者在乎人民也。此非所以跨海内、制诸侯之术也。 　　臣闻地广者粟多，国大者人众，兵强则士勇。是以太山不让土壤，故能成其大；河海不择细流，故能就其深；王者不却众庶，故能明其德。是以地无四方，民无异国，四时充美，鬼神降福，此五帝三王之所以无敌也。今乃弃黔首以资敌国，却宾客以业诸侯，使天下之士退而不敢西向，裹足不入秦，此所谓“藉寇兵而赍盗粮”者也。 　　夫物不产于秦，可宝者多；士不产于秦，而愿忠者众。今逐客以资敌国，损民以益仇，内自虚而外树怨于诸侯，求国无危，不可得也。</td><td>高中古诗文</td></tr>
<tr><td>5500</td><td>与妻书</td><td>〔清代〕</td><td>林觉民</td><td>　　意映卿卿如晤，吾今以此书与汝永别矣！吾作此书时，尚是世中一人；汝看此书时，吾已成为阴间一鬼。吾作此书，泪珠和笔墨齐下，不能竟书而欲搁笔，又恐汝不察吾衷，谓吾忍舍汝而死，谓吾不知汝之不欲吾死也，故遂忍悲为汝言之。 　　吾至爱汝，即此爱汝一念，使吾勇于就死也。吾自遇汝以来，常愿天下有情人都成眷属；然遍地腥云，满街狼犬，称心快意，几家能彀？司马青衫，吾不能学太上之忘情也。语云：仁者 “老吾老，以及人之老；幼吾幼，以及人之幼”。吾充吾爱汝之心，助天下人爱其所爱，所以敢先汝而死，不顾汝也。汝体吾此心，于啼泣之余，亦以天下人为念，当亦乐牺牲吾身与 汝身之福利，为天下人谋永福也。汝其勿悲！ 　　汝忆否？四五年前某夕，吾尝语曰：“与使吾先死也，无宁汝先我而死。”汝初闻言而怒，后经吾婉解，虽不谓吾言为是，而亦无词相答。吾之意盖谓以汝之弱，必不能禁失吾之悲，吾先死，留苦与汝，吾心不忍，故宁请汝先死，吾担悲也。嗟夫！谁知吾卒先汝而死乎？ 　　吾真真不能忘汝也！回忆后街之屋，入门穿廊，过前后厅，又三四折，有小厅，厅旁一室，为吾与汝双栖之所。初婚三四个月，适冬之望日前后，窗外疏梅筛月影，依稀掩映；吾与并肩携手，低低切切，何事不语？何情不诉？及今思之，空余泪痕。又回忆六七年前，吾之逃家复归也，汝泣告我：“望今后有远行，必以告妾，妾愿随君行。”吾亦既许汝矣。前十余日回家，即欲乘便以此行之事语汝，及与汝相对，又不能启口，且以汝之有身也，更恐不胜悲，故惟日日呼酒买醉。嗟夫！当时余心之悲，盖不能以寸管形容之。 　　吾诚愿与汝相守以死，第以今日事势观之，天灾可以死，盗贼可以死，瓜分之日可以死，奸官污吏虐民可以死，吾辈处今日之中国，国中无地无时不可以死。到那时使吾眼睁睁看汝死，或使汝眼睁睁看吾死，吾能之乎？抑汝能之乎？即可不死，而离散不相见，徒使两地眼成穿而骨化石，试问古来几曾见破镜能重圆？则较死为苦也，将奈之何？今日吾与汝幸双健。天下人不当死而死与不愿离而离者，不可数计，钟情如我辈者，能忍之乎？此吾所以敢率性就死不顾汝也。吾今死无余憾，国事成不成自有同志者在。依新已五岁，转眼成人，汝其善抚之，使之肖我。汝腹中之物，吾疑其女也，女必像汝，吾心甚慰。或又是男，则亦教其以父志为志，则吾死后尚有二意洞在也。幸甚，幸甚！吾家后日当甚贫，贫无所苦，清静过日而已。 　　吾今与汝无言矣。吾居九泉之下遥闻汝哭声，当哭相和也。吾平日不信有鬼，今则又望其真有。今是人又言心电感应有道，吾亦望其言是实，则吾之死，吾灵尚依依旁汝也，汝不必以无侣悲。 　　吾平生未尝以吾所志语汝，是吾不是处；然语之，又恐汝日日为吾担忧。吾牺牲百死而不辞，而使汝担忧，的的非吾所忍。吾爱汝至，所以为汝谋者惟恐未尽。汝幸而偶我，又何不幸而生今日中国！吾幸而得汝，又何不幸而生今日之中国！卒不忍独善其身。嗟夫！巾短情长，所未尽者，尚有万千，汝可以模拟得之。吾今不能见汝矣！汝不能舍吾，其时时于梦中得我乎？一恸。辛未三月廿六夜四鼓，意洞手书。 　　家中诸母皆通文，有不解处，望请其指教，当尽吾意为幸。</td><td>高中古诗文</td></tr>
<tr><td>5501</td><td>促织</td><td>〔清代〕</td><td>蒲松龄</td><td>　　宣德间，宫中尚促织之戏，岁征民间。此物故非西产；有华阴令欲媚上官，以一头进，试使斗而才，因责常供。令以责之里正。市中游侠儿得佳者笼养之，昂其直，居为奇货。里胥猾黠，假此科敛丁口，每责一头，辄倾数家之产。 　　邑有成名者，操童子业，久不售。为人迂讷，遂为猾胥报充里正役，百计营谋不能脱。不终岁，薄产累尽。会征促织，成不敢敛户口，而又无所赔偿，忧闷欲死。妻曰：“死何裨益？不如自行搜觅，冀有万一之得。”成然之。早出暮归，提竹筒铜丝笼，于败堵丛草处，探石发穴，靡计不施，迄无济。即捕得三两头，又劣弱不中于款。宰严限追比，旬余，杖至百，两股间脓血流离，并虫亦不能行捉矣。转侧床头，惟思自尽。 　　时村中来一驼背巫，能以神卜。成妻具资诣问。见红女白婆，填塞门户。入其舍，则密室垂帘，帘外设香几。问者爇香于鼎，再拜。巫从旁望空代祝，唇吻翕辟，不知何词。各各竦立以听。少间，帘内掷一纸出，即道人意中事，无毫发爽。成妻纳钱案上，焚拜如前人。食顷，帘动，片纸抛落。拾视之，非字而画：中绘殿阁，类兰若。后小山下，怪石乱卧，针针丛棘，青麻头伏焉。旁一蟆，若将跳舞。展玩不可晓。然睹促织，隐中胸怀。折藏之，归以示成。 　　成反复自念，得无教我猎虫所耶？细瞻景状，与村东大佛阁真逼似。乃强起扶杖，执图诣寺后，有古陵蔚起。循陵而走，见蹲石鳞鳞，俨然类画。遂于蒿莱中侧听徐行，似寻针芥。而心目耳力俱穷，绝无踪响。冥搜未已，一癞头蟆猝然跃去。成益愕，急逐趁之，蟆入草间。蹑迹披求，见有虫伏棘根。遽扑之，入石穴中。掭以尖草，不出；以筒水灌之，始出，状极俊健。逐而得之。审视，巨身修尾，青项金翅。大喜，笼归，举家庆贺，虽连城拱璧不啻也。上于盆而养之，蟹白栗黄，备极护爱，留待限期，以塞官责。 　　成有子九岁，窥父不在，窃发盆。虫跃掷径出，迅不可捉。及扑入手，已股落腹裂，斯须就毙。儿惧，啼告母。母闻之，面色灰死，大惊曰：“业根，死期至矣！而翁归，自与汝复算耳！”儿涕而出。 　　未几，成归，闻妻言，如被冰雪。怒索儿，儿渺然不知所往。既得其尸于井，因而化怒为悲，抢呼欲绝。夫妻向隅，茅舍无烟，相对默然，不复聊赖。日将暮，取儿藁葬。近抚之，气息惙然。喜置榻上，半夜复苏。夫妻心稍慰，但蟋蟀笼虚，顾之则气断声吞，亦不敢复究儿。自昏达曙，目不交睫。东曦既驾，僵卧长愁。忽闻门外虫鸣，惊起觇视，虫宛然尚在。喜而捕之，一鸣辄跃去，行且速。覆之以掌，虚若无物；手裁举，则又超忽而跃。急趋之，折过墙隅，迷其所在。徘徊四顾，见虫伏壁上。审谛之，短小，黑赤色，顿非前物。成以其小，劣之。惟彷徨瞻顾，寻所逐者。壁上小虫忽跃落襟袖间，视之，形若土狗，梅花翅，方首，长胫，意似良。喜而收之。将献公堂，惴惴恐不当意，思试之斗以觇之。 　　村中少年好事者驯养一虫，自名“蟹壳青”，日与子弟角，无不胜。欲居之以为利，而高其直，亦无售者。径造庐访成，视成所蓄，掩口胡卢而笑。因出己虫，纳比笼中。成视之，庞然修伟，自增惭怍，不敢与较。少年固强之。顾念蓄劣物终无所用，不如拼博一笑，因合纳斗盆。小虫伏不动，蠢若木鸡。少年又大笑。试以猪鬣毛撩拨虫须，仍不动。少年又笑。屡撩之，虫暴怒，直奔，遂相腾击，振奋作声。俄见小虫跃起，张尾伸须，直龁敌领。少年大骇，急解令休止。虫翘然矜鸣，似报主知。成大喜。方共瞻玩，一鸡瞥来，径进以啄。成骇立愕呼，幸啄不中，虫跃去尺有咫。鸡健进，逐逼之，虫已在爪下矣。成仓猝莫知所救，顿足失色。旋见鸡伸颈摆扑，临视，则虫集冠上，力叮不释。成益惊喜，掇置笼中。 　　翼日进宰，宰见其小，怒诃成。成述其异，宰不信。试与他虫斗，虫尽靡。又试之鸡，果如成言。乃赏成，献诸抚军。抚军大悦，以金笼进上，细疏其能。既入宫中，举天下所贡蝴蝶、螳螂、油利挞、青丝额一切异状遍试之，无出其右者。每闻琴瑟之声，则应节而舞。益奇之。上大嘉悦，诏赐抚臣名马衣缎。抚军不忘所自，无何，宰以卓异闻，宰悦，免成役。又嘱学使俾入邑庠。后岁余，成子精神复旧，自言身化促织，轻捷善斗，今始苏耳。抚军亦厚赉成。不数岁，田百顷，楼阁万椽，牛羊蹄躈各千计；一出门，裘马过世家焉。 　　异史氏曰：“天子偶用一物，未必不过此已忘；而奉行者即为定例。加以官贪吏虐，民日贴妇卖儿，更无休止。故天子一跬步，皆关民命，不可忽也。独是成氏子以蠹贫，以促织富，裘马扬扬。当其为里正、受扑责时，岂意其至此哉？天将以酬长厚者，遂使抚臣、令尹，并受促织恩荫。闻之：一人飞升，仙及鸡犬。信夫！”</td><td>高中古诗文</td></tr>
<tr><td>5502</td><td>谏太宗十思疏</td><td>〔唐代〕</td><td>魏征</td><td>　　臣闻求木之长者，必固其根本；欲流之远者，必浚其泉源；思国之安者，必积其德义。源不深而望流之远，根不固而求木之长，德不厚而思国之理，臣虽下愚，知其不可，而况于明哲乎！人君当神器之重，居域中之大，将崇极天之峻，永保无疆之休。不念居安思危，戒奢以俭，德不处其厚，情不胜其欲，斯亦伐根以求木茂，塞源而欲流长者也。(思国之理 一作：思国之治) 　　凡百元首，承天景命，莫不殷忧而道著，功成而德衰。有善始者实繁，能克终者盖寡。岂取之易而守之难乎？昔取之而有余，今守之而不足，何也？夫在殷忧，必竭诚以待下；既得志，则纵情以傲物。竭诚则吴越为一体，傲物则骨肉为行路。虽董之以严刑，振之以威怒，终苟免而不怀仁，貌恭而不心服。怨不在大，可畏惟人；载舟覆舟，所宜深慎；奔车朽索，其可忽乎！(吴越 一作：胡越) 　　君人者，诚能见可欲则思知足以自戒，将有作则思知止以安人，念高危则思谦冲而自牧，惧满溢则思江海下百川，乐盘游则思三驱以为度，忧懈怠则思慎始而敬终，虑壅蔽则思虚心以纳下，想谗邪则思正身以黜恶，恩所加则思无因喜以谬赏，罚所及则思无因怒而滥刑。总此十思，弘兹九德，简能而任之，择善而从之，则智者尽其谋，勇者竭其力，仁者播其惠，信者效其忠。文武争驰，在君无事，可以尽豫游之乐，可以养松、乔之寿，鸣琴垂拱，不言而化。何必劳神苦思，代下司职，役聪明之耳目，亏无为之大道哉！(想谗邪 一作：惧谗邪；弘兹 一作：宏兹；在君 一作：君臣)</td><td>高中古诗文</td></tr>
<tr><td>5503</td><td>答司马谏议书</td><td>〔宋代〕</td><td>王安石</td><td>　　某启：昨日蒙教，窃以为与君实游处相好之日久，而议事每不合，所操之术多异故也。虽欲强聒，终必不蒙见察，故略上报，不复一一自辨。重念蒙君实视遇厚，于反覆不宜卤莽，故今具道所以，冀君实或见恕也。 　　盖儒者所争，尤在于名实，名实已明，而天下之理得矣。今君实所以见教者，以为侵官、生事、征利、拒谏，以致天下怨谤也。某则以谓受命于人主，议法度而修之于朝廷，以授之于有司，不为侵官；举先王之政，以兴利除弊，不为生事；为天下理财，不为征利；辟邪说，难壬人，不为拒谏。至于怨诽之多，则固前知其如此也。 　　人习于苟且非一日，士大夫多以不恤国事、同俗自媚于众为善，上乃欲变此，而某不量敌之众寡，欲出力助上以抗之，则众何为而不汹汹然？盘庚之迁，胥怨者民也，非特朝廷士大夫而已；盘庚不为怨者故改其度，度义而后动，是而不见可悔故也。如君实责我以在位久，未能助上大有为，以膏泽斯民，则某知罪矣；如曰今日当一切不事事，守前所为而已，则非某之所敢知。 　　无由会晤，不任区区向往之至！</td><td>高中古诗文</td></tr>
<tr><td>5504</td><td>阿房宫赋</td><td>〔唐代〕</td><td>杜牧</td><td>　　六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知其几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。(不知其 一作：不知乎；西东 一作：东西) 　　妃嫔媵嫱，王子皇孙，辞楼下殿，辇来于秦。朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不见者三十六年。燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。(有不见者 一作：有不得见者) 　　嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙？使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！ 　　呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。</td><td>高中古诗文</td></tr>
<tr><td>5505</td><td>六国论</td><td>〔宋代〕</td><td>苏洵</td><td>　　六国破灭，非兵不利，战不善，弊在赂秦。赂秦而力亏，破灭之道也。或曰：六国互丧，率赂秦耶？曰：不赂者以赂者丧，盖失强援，不能独完。故曰：弊在赂秦也。 　　秦以攻取之外，小则获邑，大则得城。较秦之所得，与战胜而得者，其实百倍；诸侯之所亡，与战败而亡者，其实亦百倍。则秦之所大欲，诸侯之所大患，固不在战矣。思厥先祖父，暴霜露，斩荆棘，以有尺寸之地。子孙视之不甚惜，举以予人，如弃草芥。今日割五城，明日割十城，然后得一夕安寝。起视四境，而秦兵又至矣。然则诸侯之地有限，暴秦之欲无厌，奉之弥繁，侵之愈急。故不战而强弱胜负已判矣。至于颠覆，理固宜然。古人云：“以地事秦，犹抱薪救火，薪不尽，火不灭。”此言得之。 　　齐人未尝赂秦，终继五国迁灭，何哉？与嬴而不助五国也。五国既丧，齐亦不免矣。燕赵之君，始有远略，能守其土，义不赂秦。是故燕虽小国而后亡，斯用兵之效也。至丹以荆卿为计，始速祸焉。赵尝五战于秦，二败而三胜。后秦击赵者再，李牧连却之。洎牧以谗诛，邯郸为郡，惜其用武而不终也。且燕赵处秦革灭殆尽之际，可谓智力孤危，战败而亡，诚不得已。向使三国各爱其地，齐人勿附于秦，刺客不行，良将犹在，则胜负之数，存亡之理，当与秦相较，或未易量。 　　呜呼！以赂秦之地封天下之谋臣，以事秦之心礼天下之奇才，并力西向，则吾恐秦人食之不得下咽也。悲夫！有如此之势，而为秦人积威之所劫，日削月割，以趋于亡。为国者无使为积威之所劫哉！ 　　夫六国与秦皆诸侯，其势弱于秦，而犹有可以不赂而胜之之势。苟以天下之大，下而从六国破亡之故事，是又在六国下矣。</td><td>高中古诗文</td></tr>
<tr><td>5506</td><td>登岳阳楼</td><td>〔唐代〕</td><td>杜甫</td><td>昔闻洞庭水，今上岳阳楼。 吴楚东南坼，乾坤日夜浮。 亲朋无一字，老病有孤舟。 戎马关山北，凭轩涕泗流。</td><td>高中古诗文</td></tr>
<tr><td>5507</td><td>桂枝香·金陵怀古</td><td>〔宋代〕</td><td>王安石</td><td>登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。(归帆 一作：征帆) 念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。(衰草 一作：芳草)</td><td>高中古诗文</td></tr>
<tr><td>5508</td><td>念奴娇·过洞庭</td><td>〔宋代〕</td><td>张孝祥</td><td>洞庭青草，近中秋，更无一点风色。玉鉴琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(着 同：著；玉鉴 一作：玉界) 应念岭海经年，孤光自照，肝肺皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕！(肝肺 一作：肝胆；沧浪 一作：沧冥；岭海 一作：岭表)</td><td>高中古诗文</td></tr>
<tr><td>5509</td><td>游园·皂罗袍</td><td>〔明代〕</td><td>汤显祖</td><td>原来姹紫嫣红开遍，似这般都付与断井颓垣。良辰美景奈何天，赏心乐事谁家院！朝飞暮卷，云霞翠轩；雨丝风片，烟波画船——锦屏人忒看的这韶光贱！(颓垣 一作：残垣)</td><td>高中古诗文</td></tr>
<tr><td>5510</td><td>大学之道</td><td>〔两汉〕</td><td>礼记</td><td>　　大学之道，在明明德，在亲民，在止于至善。知止而后有定；定而后能静；静而后能安；安而后能虑；虑而后能得。 物有本末，事有终始。知所先后，则近道矣。 　　古之欲明明德于天下者，先治其国；欲治其国者，先齐其家；欲齐其家者，先修其身；欲修其身者，先正其心；欲正其心者，先诚其意；欲诚其意者，先致其知；致知在格物。 　　物格而后知至；知至而后意诚；意诚而后心正；心正而后身修；身修而后家齐；家齐而后国治；国治而后天下平。 　　自天子以至于庶人，壹是皆以修身为本。其本乱而末治者否矣。其所厚者薄，而其所薄者厚，未之有也！</td><td>高中古诗文</td></tr>
<tr><td>5511</td><td>人皆有不忍人之心</td><td>〔先秦〕</td><td>孟子</td><td>　　孟子曰：“人皆有不忍人之心。先王有不忍人之心，斯有不忍人之政矣。以不忍人之心，行不忍人之政，治天下可运之掌上。所以谓人皆有不忍人之心者，今人乍见孺子将入于井，皆有怵惕恻隐之心；非所以内交于孺子之父母也，非所以要誉于乡 党朋友也，非恶其声而然也。由是观之，无恻隐之心，非人也；无羞恶之心，非人也；无辞让之心，非人也；无是非之心，非人也。恻隐之心，仁之端也；羞恶之心，义之端也；辞让之心，礼之端也；是非之心，智之端也。人之有是四端也，犹其有四体也。有是四端而自谓不能者，自贼者也；谓其君不能者，贼其君者也。凡有四端于我者，知皆扩而充之矣，若火之始然，泉之始达。苟能充之，足以保四海；苟不充之，不足以事父母。”</td><td>高中古诗文</td></tr>
<tr><td>5512</td><td>兼爱</td><td>〔先秦〕</td><td>墨子</td><td>　　子墨子言曰：“仁人之所以为事者，必兴天下之利，除去天下之害，以此为事者也。”然则天下之利何也？天下之害何也？子墨子言曰：“今若国之与国之相攻，家之与家之相篡，人之与人之相贼，君臣不惠忠，父子不慈孝，兄弟不和调，此则天下之害也。” 　　然则察此害亦何用生哉？以不相爱生邪？子墨子言：“以不相爱生。今诸侯独知爱其国，不爱人之国，是以不惮举其国以攻人之国。今家主独知爱其家，而不爱人之家，是以不惮举其家以篡人之家。今人独知爱其身，不爱人之身，是以不惮举其身以贼人之身。是故诸侯不相爱则必野战，家主不相爱则必相篡，人与人不相爱则必相贼，君臣不相爱则不惠忠，父子不相爱则不慈孝，兄弟不相爱则不和调。天下之人皆不相爱，强必执弱，富必侮贫，贵必敖贱，诈必欺愚。凡天下祸篡怨恨，其所以起者，以不相爱生也，是以仁者非之。” 　　既以非之，何以易之？子墨子言曰：“以兼相爱、交相利之法易之。”然则兼相爱、交相利之法将奈何哉？子墨子言：“视人之国若视其国，视人之家若视其家，视人之身若视其身。是故诸侯相爱则不野战，家主相爱则不相篡，人与人相爱则不相贼，君臣相爱则惠忠，父子相爱则慈孝，兄弟相爱则和调。天下之人皆相爱，强不执弱，众不劫寡，富不侮贫，贵不敖贱，诈不欺愚。凡天下祸篡怨恨可使毋起者，以相爱生也，是以仁者誉之。” 　　然而今天下之士君子曰：“然，乃若兼则善矣。虽然，天下之难物于故也。”子墨子言曰：“天下之士君子特不识其利、辩其故也。今若夫攻城野战、杀身为名，此天下百姓之所皆难也，苟君说之，则士众能为之。况于兼相爱、交相利，则与此异！夫爱人者，人必从而爱之；利人者，人必从而利之；恶人者，人必从而恶之；害人者，人必从而害之。此何难之有？特上弗以为政、士不以为行故也。昔者晋文公好士之恶衣，故文公之臣皆牂羊之裘，韦以带剑，练帛之冠，入以见于君，出以践于朝。是其故何也？君说之，故臣为之也。昔者楚灵王好士细要，故灵王之臣皆以一饭为节，胁息然后带，扶墙然后起。比期年，朝有黧黑之色。是其故何也？君说之，故臣能之也。昔越王句践好士之勇，教驯其臣，私令人焚舟失火，试其士曰：‘越国之宝尽在此！’越王亲自鼓其士而进之。士闻鼓音，破碎乱行，蹈火而死者左右百人有余，越王击金而退之。”是故子墨子言曰：“乃若夫少食恶衣、杀身而为名，此天下百姓之所皆难也，若苟君说之，则众能为之，况兼相爱、交相利与此异矣。夫爱人者，人亦从而爱之；利人者，人亦从而利之；恶人者，人亦从而恶之；害人者，人亦从而害之。此何难之有焉？特士不以为政而士不以为行故也。”</td><td>高中古诗文</td></tr>
<tr><td>5513</td><td>无衣</td><td>〔先秦〕</td><td>佚名</td><td>岂曰无衣？与子同袍。王于兴师，修我戈矛。与子同仇！ 岂曰无衣？与子同泽。王于兴师，修我矛戟。与子偕作！ 岂曰无衣？与子同裳。王于兴师，修我甲兵。与子偕行！</td><td>高中古诗文</td></tr>
<tr><td>5514</td><td>春江花月夜</td><td>〔唐代〕</td><td>张若虚</td><td>春江潮水连海平，海上明月共潮生。 滟滟随波千万里，何处春江无月明！ 江流宛转绕芳甸，月照花林皆似霰。 空里流霜不觉飞，汀上白沙看不见。 江天一色无纤尘，皎皎空中孤月轮。 江畔何人初见月？江月何年初照人？ 人生代代无穷已，江月年年望相似。(望相似 一作：只相似) 不知江月待何人，但见长江送流水。 白云一片去悠悠，青枫浦上不胜愁。 谁家今夜扁舟子？何处相思明月楼？ 可怜楼上月徘徊，应照离人妆镜台。(徘徊 一作：裴回) 玉户帘中卷不去，捣衣砧上拂还来。 此时相望不相闻，愿逐月华流照君。 鸿雁长飞光不度，鱼龙潜跃水成文。 昨夜闲潭梦落花，可怜春半不还家。 江水流春去欲尽，江潭落月复西斜。 斜月沉沉藏海雾，碣石潇湘无限路。 不知乘月几人归，落月摇情满江树。(落月 一作：落花)</td><td>高中古诗文</td></tr>
<tr><td>5515</td><td>将进酒</td><td>〔唐代〕</td><td>李白</td><td>君不见黄河之水天上来，奔流到海不复回。 君不见高堂明镜悲白发，朝如青丝暮成雪。 人生得意须尽欢，莫使金樽空对月。 天生我材必有用，千金散尽还复来。 烹羊宰牛且为乐，会须一饮三百杯。 岑夫子，丹丘生，将进酒，杯莫停。 与君歌一曲，请君为我倾耳听。(倾耳听 一作：侧耳听) 钟鼓馔玉不足贵，但愿长醉不愿醒。(不足贵 一作：何足贵；不愿醒 一作：不复醒) 古来圣贤皆寂寞，惟有饮者留其名。(古来 一作：自古；惟 通：唯) 陈王昔时宴平乐，斗酒十千恣欢谑。 主人何为言少钱，径须沽取对君酌。 五花马、千金裘，呼儿将出换美酒，与尔同销万古愁。</td><td>高中古诗文</td></tr>
<tr><td>5516</td><td>江城子·乙卯正月二十日夜记梦</td><td>〔宋代〕</td><td>苏轼</td><td>十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。 夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。(肠断 一作：断肠)</td><td>高中古诗文</td></tr>
<tr><td>5517</td><td>屈原列传</td><td>〔两汉〕</td><td>司马迁</td><td>　　屈原者，名平，楚之同姓也。为楚怀王左徒。博闻强志，明于治乱，娴于辞令。入则与王图议国事，以出号令；出则接遇宾客，应对诸侯。王甚任之。 　　上官大夫与之同列，争宠而心害其能。怀王使屈原造为宪令，屈平属草稿未定。上官大夫见而欲夺之，屈平不与，因谗之曰：“王使屈平为令，众莫不知。每一令出，平伐其功，曰以为‘非我莫能为也。’”王怒而疏屈平。 　　屈平疾王听之不聪也，谗谄之蔽明也，邪曲之害公也，方正之不容也，故忧愁幽思而作《离骚》。“离骚”者，犹离忧也。夫天者，人之始也；父母者，人之本也。人穷则反本，故劳苦倦极，未尝不呼天也；疾痛惨怛，未尝不呼父母也。屈平正道直行，竭忠尽智，以事其君，谗人间之，可谓穷矣。信而见疑，忠而被谤，能无怨乎？屈平之作《离骚》，盖自怨生也。《国风》好色而不淫，《小雅》怨诽而不乱。若《离骚》者，可谓兼之矣。上称帝喾，下道齐桓，中述汤、武，以刺世事。明道德之广崇，治乱之条贯，靡不毕见。其文约，其辞微，其志洁，其行廉。其称文小而其指极大，举类迩而见义远。其志洁，故其称物芳；其行廉，故死而不容。自疏濯淖污泥之中，蝉蜕于浊秽，以浮游尘埃之外，不获世之滋垢，皭然泥而不滓者也。推此志也，虽与日月争光可也。 　　屈原既绌。其后秦欲伐齐，齐与楚从亲，惠王患之。乃令张仪佯去秦，厚币委质事楚，曰：“秦甚憎齐，齐与楚从亲，楚诚能绝齐，秦愿献商、於之地六百里。”楚怀王贪而信张仪，遂绝齐，使使如秦受地。张仪诈之曰：“仪与王约六里，不闻六百里。”楚使怒去，归告怀王。怀王怒，大兴师伐秦。秦发兵击之，大破楚师于丹、淅，斩首八万，虏楚将屈匄，遂取楚之汉中地。怀王乃悉发国中兵，以深入击秦，战于蓝田。魏闻之，袭楚至邓。楚兵惧，自秦归。而齐竟怒，不救楚，楚大困。明年，秦割汉中地与楚以和。楚王曰：“不愿得地，愿得张仪而甘心焉。”张仪闻，乃曰：“以一仪而当汉中地，臣请往如楚。”如楚，又因厚币用事者臣靳尚，而设诡辩于怀王之宠姬郑袖。怀王竟听郑袖，复释去张仪。是时屈原既疏，不复在位，使于齐，顾反，谏怀王曰：“何不杀张仪？”怀王悔，追张仪，不及。 　　其后，诸侯共击楚，大破之，杀其将唐眜。时秦昭王与楚婚，欲与怀王会。怀王欲行，屈平曰：“秦，虎狼之国，不可信，不如毋行。”怀王稚子子兰劝王行：“奈何绝秦欢！”怀王卒行。入武关，秦伏兵绝其后，因留怀王，以求割地。怀王怒，不听。亡走赵，赵不内。复之秦，竟死于秦而归葬。 　　长子顷襄王立，以其弟子兰为令尹。楚人既咎子兰以劝怀王入秦而不反也。屈平既嫉之，虽放流，眷顾楚国，系心怀王，不忘欲反。冀幸君之一悟，俗之一改也。其存君兴国，而欲反复之，一篇之中，三致志焉。然终无可奈何，故不可以反。卒以此见怀王之终不悟也。 　　人君无愚智贤不肖，莫不欲求忠以自为，举贤以自佐。然亡国破家相随属，而圣君治国累世而不见者，其所谓忠者不忠，而所谓贤者不贤也。怀王以不知忠臣之分，故内惑于郑袖，外欺于张仪，疏屈平而信上官大夫、令尹子兰，兵挫地削，亡其六郡，身客死于秦，为天下笑，此不知人之祸也。《易》曰：“井渫不食，为我心恻，可以汲。王明，并受其福。”王之不明，岂足福哉！令尹子兰闻之，大怒。卒使上官大夫短屈原于顷襄王。顷襄王怒而迁之。屈原至于江滨，被发行吟泽畔，颜色憔悴，形容枯槁。渔父见而问之曰：“子非三闾大夫欤？何故而至此？”屈原曰：“举世皆浊而我独清，众人皆醉而我独醒，是以见放。”渔父曰：“夫圣人者，不凝滞于物，而能与世推移。举世皆浊，何不随其流而扬其波？众人皆醉，何不哺其糟而啜其醨？何故怀瑾握瑜，而自令见放为？”屈原曰：“吾闻之，新沐者必弹冠，新浴者必振衣。人又谁能以身之察察，受物之汶汶者乎？宁赴常流而葬乎江鱼腹中耳。又安能以皓皓之白，而蒙世之温蠖乎？”乃作《怀沙》之赋。于是怀石，遂自投汨罗以死。 　　屈原既死之后，楚有宋玉、唐勒、景差之徒者，皆好辞而以赋见称。然皆祖屈原之从容辞令，终莫敢直谏。其后楚日以削，数十年竟为秦所灭。自屈原沉汨罗后百有馀年，汉有贾生，为长沙王太傅。过湘水，投书以吊屈原。 　　太史公曰：“余读《离骚》、《天问》、《招魂》、《哀郢》，悲其志。适长沙，过屈原所自沉渊，未尝不垂涕，想见其为人。及见贾生吊之，又怪屈原以彼其材游诸侯，何国不容，而自令若是！读《鵩鸟赋》，同死生，轻去就，又爽然自失矣。”</td><td>高中古诗文</td></tr>
<tr><td>5518</td><td>苏武传(节选)</td><td>〔两汉〕</td><td>班固</td><td>　　武字子卿，少以父任，兄弟并为郎。稍迁至栘中厩监。时汉连伐胡，数通使相窥观。匈奴留汉使郭吉、路充国等，前后十余辈。匈奴使来，汉亦留之以相当。天汉元年，且鞮侯单于初立，恐汉袭之，乃曰：“汉天子我丈人行也。”尽归汉使路充国等。武帝嘉其义，乃遣武以中郎将使持节送匈奴使留在汉者，因厚赂单于，答其善意。武与副中郎将张胜及假吏常惠等募士斥候百余人俱，既至匈奴，置币遗单于；单于益骄，非汉所望也。 　　方欲发使送武等，会缑王与长水虞常等谋反匈奴中。缑王者，昆邪王姊子也，与昆邪王俱降汉，后随浞野侯没胡中，及卫律所将降者，阴相与谋劫单于母阏氏归汉。会武等至匈奴，虞常在汉时，素与副张胜相知，私候胜曰：“闻汉天子甚怨卫律，常能为汉伏弩射杀之，吾母与弟在汉，幸蒙其赏赐。”张胜许之，以货物与常。 　　后月余，单于出猎，独阏氏子弟在。虞常等七十余人欲发，其一人夜亡，告之。单于子弟发兵与战，缑王等皆死，虞常生得。单于使卫律治其事，张胜闻之，恐前语发，以状语武。武曰：“事如此，此必及我，见犯乃死，重负国。”欲自杀，胜、惠共止之。虞常果引张胜。单于怒，召诸贵人议，欲杀汉使者。左伊秩訾曰：“即谋单于，何以复加？宜皆降之。” 　　单于使卫律召武受辞。武谓惠等：“屈节辱命，虽生，何面目以归汉！”引佩刀自刺。卫律惊，自抱持武，驰召医。凿地为坎，置煴火，覆武其上，蹈其背以出血。武气绝，半日复息。惠等哭，舆归营。单于壮其节，朝夕遣人候问武，而收系张胜。 　　武益愈，单于使使晓武，会论虞常，欲因此时降武。剑斩虞常已，律曰：“汉使张胜谋杀单于近臣，当死。单于募降者赦罪。”举剑欲击之，胜请降。律谓武曰：“副有罪，当相坐。”武曰：“本无谋，又非亲属，何谓相坐？”复举剑拟之，武不动。律曰：“苏君，律前负汉归匈奴，幸蒙大恩，赐号称王，拥众数万，马畜弥山，富贵如此！苏君今日降，明日复然。空以身膏草野，谁复知之！”武不应。律曰：“君因我降，与君为兄弟；今不听吾计，后虽复欲见我，尚可得乎？”武骂律曰：“汝为人臣子，不顾恩义，畔主背亲，为降虏于蛮夷，何以汝为见！且单于信女，使决人死生；不平心持正，反欲斗两主，观祸败！南越杀汉使者，屠为九郡。宛王杀汉使者，头县北阙。朝鲜杀汉使者，即时诛灭。独匈奴未耳。若知我不降明，欲令两国相攻。匈奴之祸，从我始矣。” 　　律知武终不可胁，白单于。单于愈益欲降之。乃幽武置大窖中，绝不饮食。天雨雪。武卧啮雪，与旃毛并咽之，数日不死。匈奴以为神。乃徙武北海上无人处，使牧羝，羝乳乃得归。别其官属常惠等各置他所。武既至海上，廪食不至，掘野鼠去草实而食之。杖汉节牧羊，卧起操持，节旄尽落。积五六年，单于弟於靬王弋射海上。武能网纺缴，檠弓弩，於靬王爱之，给其衣食。三岁余，王病，赐武马畜、服匿、穹庐。王死后，人众徙去。其冬，丁令盗武牛羊，武复穷厄。 　　初，武与李陵俱为侍中。武使匈奴，明年，陵降，不敢求武。久之，单于使陵至海上，为武置酒设乐。因谓武曰：“单于闻陵与子卿素厚，故使陵来说足下，虚心欲相待。终不得归汉，空自苦亡人之地，信义安所见乎？前长君为奉车，从至雍棫阳宫，扶辇下除，触柱折辕，劾大不敬，伏剑自刎，赐钱二百万以葬。孺卿从祠河东后土，宦骑与黄门驸马争船，推堕驸马河中溺死，宦骑亡，诏使孺卿逐捕，不得，惶恐饮药而死。来时太夫人已不幸，陵送葬至阳陵。子卿妇年少，闻已更嫁矣。独有女弟二人，两女一男，今复十余年，存亡不可知。人生如朝露，何久自苦如此！陵始降时，忽忽如狂，自痛负汉，加以老母系保宫。子卿不欲降，何以过陵？且陛下春秋高，法令亡常，大臣亡罪夷灭者数十家，安危不可知，子卿尚复谁为乎？愿听陵计，勿复有云。”武曰：“武父子亡功德，皆为陛下所成就，位列将，爵通侯，兄弟亲近，常愿肝脑涂地。今得杀身自效，虽蒙斧钺汤镬，诚甘乐之。臣事君，犹子事父也。子为父死，亡所恨，愿无复再言！” 　　陵与武饮数日，复曰：“子卿壹听陵言！”武曰：“自分已死久矣！王必欲降武，请毕今日之欢，效死于前！”陵见其至诚，喟然叹曰：“嗟呼，义士！陵与卫律之罪上通于天！”因泣下霑衿，与武决去。 　　昭帝即位，数年，匈奴与汉和亲。汉求武等，匈奴诡言武死。后汉使复至匈奴，常惠请其守者与俱，得夜见汉使，具自陈道。教使者谓单于，言天子射上林中，得雁足有系帛书，言武等在荒泽中。使者大喜，如惠语以让单于。单于视左右而惊，谢汉使曰：“武等实在。” 　　单于召会武官属，前以降及物故，凡随武还者九人。武以始元六年春至京师。武留匈奴凡十九岁，始以强壮出，及还，须发尽白。</td><td>高中古诗文</td></tr>
<tr><td>5519</td><td>过秦论(上篇)</td><td>〔两汉〕</td><td>贾谊</td><td>　　秦孝公据崤函之固，拥雍州之地，君臣固守以窥周室，有席卷天下，包举宇内，囊括四海之意，并吞八荒之心。当是时也，商君佐之，内立法度，务耕织，修守战之具，外连衡而斗诸侯。于是秦人拱手而取西河之外。 　　孝公既没，惠文、武、昭襄蒙故业，因遗策，南取汉中，西举巴、蜀，东割膏腴之地，北收要害之郡。诸侯恐惧，会盟而谋弱秦，不爱珍器重宝肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离衡，兼韩、魏、燕、楚、齐、赵、宋、卫、中山之众。于是六国之士，有甯越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关延敌，九国之师，逡巡而不敢进。秦无亡矢遗镞之费，而天下诸侯已困矣。于是从散约败，争割地而赂秦。秦有余力而制其弊，追亡逐北，伏尸百万，流血漂橹；因利乘便，宰割天下，分裂山河。强国请服，弱国入朝。延及孝文王、庄襄王，享国之日浅，国家无事。 　　及至始皇，奋六世之余烈，振长策而御宇内，吞二周而亡诸侯，履至尊而制六合，执敲扑而鞭笞天下，威振四海。南取百越之地，以为桂林、象郡；百越之君，俯首系颈，委命下吏。乃使蒙恬北筑长城而守藩篱，却匈奴七百余里；胡人不敢南下而牧马，士不敢弯弓而报怨。于是废先王之道，焚百家之言，以愚黔首；隳名城，杀豪杰；收天下之兵，聚之咸阳，销锋镝，铸以为金人十二，以弱天下之民。然后践华为城，因河为池，据亿丈之城，临不测之渊，以为固。良将劲弩守要害之处，信臣精卒陈利兵而谁何。天下已定，始皇之心，自以为关中之固，金城千里，子孙帝王万世之业也。 　　始皇既没，余威震于殊俗。然陈涉瓮牖绳枢之子，氓隶之人，而迁徙之徒也；才能不及中人，非有仲尼、墨翟之贤，陶朱、猗顿之富；蹑足行伍之间，而倔起阡陌之中，率疲弊之卒，将数百之众，转而攻秦；斩木为兵，揭竿为旗，天下云集响应，赢粮而景从。山东豪俊遂并起而亡秦族矣。 　　且夫天下非小弱也，雍州之地，崤函之固，自若也。陈涉之位，非尊于齐、楚、燕、赵、韩、魏、宋、卫、中山之君也；锄櫌棘矜，非铦于钩戟长铩也；谪戍之众，非抗于九国之师也；深谋远虑，行军用兵之道，非及向时之士也。然而成败异变，功业相反，何也？试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣；然后以六合为家，崤函为宫；一夫作难而七庙隳，身死人手，为天下笑者，何也？仁义不施而攻守之势异也。</td><td>高中古诗文</td></tr>
<tr><td>5520</td><td>五代史伶官传序</td><td>〔宋代〕</td><td>欧阳修</td><td>　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。 　　世言晋王之将终也，以三矢赐庄宗而告之曰：“梁，吾仇也；燕王，吾所立；契丹与吾约为兄弟；而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。 　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归。至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦得益。”忧劳可以兴国，逸豫可以亡身，自然之理也。 　　故方其盛也，举天下之豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉？作《伶官传》。</td><td>高中古诗文</td></tr>
<tr><td>5521</td><td>燕歌行并序</td><td>〔唐代〕</td><td>高适</td><td>开元二十六年，客有从元戎出塞而还者，作《燕歌行》以示，适感征戍之事，因而和焉。 汉家烟尘在东北，汉将辞家破残贼。 男儿本自重横行，天子非常赐颜色。 摐金伐鼓下榆关，旌旆逶迤碣石间。 校尉羽书飞瀚海，单于猎火照狼山。 山川萧条极边土，胡骑凭陵杂风雨。 战士军前半死生，美人帐下犹歌舞！ 大漠穷秋塞草腓，孤城落日斗兵稀。 身当恩遇常轻敌，力尽关山未解围。(常轻敌 一作：恒轻敌) 铁衣远戍辛勤久，玉箸应啼别离后。 少妇城南欲断肠，征人蓟北空回首。 边庭飘飖那可度，绝域苍茫无所有！(飘飖 一作：飘摇；无所 一作：更何) 杀气三时作阵云，寒声一夜传刁斗。 相看白刃血纷纷，死节从来岂顾勋？ 君不见沙场征战苦，至今犹忆李将军！</td><td>高中古诗文</td></tr>
<tr><td>5522</td><td>李凭箜篌引</td><td>〔唐代〕</td><td>李贺</td><td>吴丝蜀桐张高秋，空山凝云颓不流。 江娥啼竹素女愁，李凭中国弹箜篌。 昆山玉碎凤凰叫，芙蓉泣露香兰笑。 十二门前融冷光，二十三丝动紫皇。 女娲炼石补天处，石破天惊逗秋雨。 梦入神山教神妪，老鱼跳波瘦蛟舞。 吴质不眠倚桂树，露脚斜飞湿寒兔。</td><td>高中古诗文</td></tr>
<tr><td>5523</td><td>锦瑟</td><td>〔唐代〕</td><td>李商隐</td><td>锦瑟无端五十弦，一弦一柱思华年。 庄生晓梦迷蝴蝶，望帝春心托杜鹃。 沧海月明珠有泪，蓝田日暖玉生烟。 此情可待成追忆？只是当时已惘然。</td><td>高中古诗文</td></tr>
<tr><td>5524</td><td>书愤</td><td>〔宋代〕</td><td>陆游</td><td>早岁那知世事艰，中原北望气如山。 楼船夜雪瓜洲渡，铁马秋风大散关。 塞上长城空自许，镜中衰鬓已先斑。 出师一表真名世，千载谁堪伯仲间！</td><td>高中古诗文</td></tr>
<tr><td>5525</td><td>氓</td><td>〔先秦〕</td><td>佚名</td><td>氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。 乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。(尔 一作：尓) 桑之未落，其叶沃若。于嗟鸠兮，无食桑葚！于嗟女兮，无与士耽！士之耽兮，犹可说也。女之耽兮，不可说也。 桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。 三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。 及尔偕老，老使我怨。淇则有岸，隰则有泮。总角之宴，言笑晏晏。信誓旦旦，不思其反。反是不思，亦已焉哉！</td><td>高中古诗文</td></tr>
<tr><td>5526</td><td>离骚(节选)</td><td>〔先秦〕</td><td>屈原</td><td>帝高阳之苗裔兮，朕皇考曰伯庸。 摄提贞于孟陬兮，惟庚寅吾以降。 皇览揆余初度兮，肇锡余以嘉名。 名余曰正则兮，字余曰灵均。 纷吾既有此内美兮，又重之以修能。 扈江离与辟芷兮，纫秋兰以为佩。 汩余若将不及兮，恐年岁之不吾与。 朝搴阰之木兰兮，夕揽洲之宿莽。 日月忽其不淹兮，春与秋其代序。 惟草木之零落兮，恐美人之迟暮。 不抚壮而弃秽兮，何不改此度？(改此度 一作：改乎此度) 乘骐骥以驰骋兮，来吾道夫先路！</td><td>高中古诗文</td></tr>
<tr><td>5527</td><td>孔雀东南飞并序 / 古诗为焦仲卿妻作</td><td>〔南北朝〕</td><td>佚名</td><td>　　汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。 　　孔雀东南飞，五里一徘徊。 　　“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。” 　　府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。” 　　阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！” 　　府吏长跪告：“伏惟启阿母。今若遣此妇，终老不复取！” 　　阿母得闻之，槌床便大怒：“小子无所畏，何敢助妇语！吾已失恩义，会不相从许！” 　　府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。” 　　新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！” 　　鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。 　　上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。 　　府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！” 　　新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。 　　入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。 　　还家十余日，县令遣媒来。云有第三郎，窈窕世无双。年始十八九，便言多令才。 　　阿母谓阿女：“汝可去应之。” 　　阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。” 　　阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。” 　　媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。 　　阿母谢媒人：“女子先有誓，老姥岂敢言！” 　　阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？” 　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。” 　　媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。 　　阿母谓阿女：“适得府君书，明日来迎汝。何不作衣裳？莫令事不举！” 　　阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。 　　府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！” 　　府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！” 　　新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！ 　　府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！” 　　阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。” 　　府吏再拜还，长叹空房中，作计乃尔立。转头向户里，渐见愁煎迫。 　　其日牛马嘶，新妇入青庐。奄奄黄昏后，寂寂人定初。“我命绝今日，魂去尸长留！”揽裙脱丝履，举身赴清池。 　　府吏闻此事，心知长别离。徘徊庭树下，自挂东南枝。 　　两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。</td><td>高中古诗文</td></tr>
<tr><td>5528</td><td>蜀道难</td><td>〔唐代〕</td><td>李白</td><td>噫吁嚱，危乎高哉！ 蜀道之难，难于上青天！ 蚕丛及鱼凫，开国何茫然！ 尔来四万八千岁，不与秦塞通人烟。 西当太白有鸟道，可以横绝峨眉巅。 地崩山摧壮士死，然后天梯石栈相钩连。 上有六龙回日之高标，下有冲波逆折之回川。 黄鹤之飞尚不得过，猿猱欲度愁攀援。 青泥何盘盘，百步九折萦岩峦。 扪参历井仰胁息，以手抚膺坐长叹。 问君西游何时还？畏途巉岩不可攀。 但见悲鸟号古木，雄飞雌从绕林间。 又闻子规啼夜月，愁空山。 蜀道之难，难于上青天，使人听此凋朱颜！ 连峰去天不盈尺，枯松倒挂倚绝壁。 飞湍瀑流争喧豗，砯崖转石万壑雷。 其险也如此，嗟尔远道之人胡为乎来哉！(也如此 一作：也若此) 剑阁峥嵘而崔嵬，一夫当关，万夫莫开。 所守或匪亲，化为狼与豺。 朝避猛虎，夕避长蛇，磨牙吮血，杀人如麻。 锦城虽云乐，不如早还家。 蜀道之难，难于上青天，侧身西望长咨嗟！</td><td>高中古诗文</td></tr>
<tr><td>5529</td><td>蜀相</td><td>〔唐代〕</td><td>杜甫</td><td>丞相祠堂何处寻？锦官城外柏森森。 映阶碧草自春色，隔叶黄鹂空好音。 三顾频烦天下计，两朝开济老臣心。 出师未捷身先死，长使英雄泪满襟。</td><td>高中古诗文</td></tr>
<tr><td>5530</td><td>望海潮·东南形胜</td><td>〔宋代〕</td><td>柳永</td><td>东南形胜，三吴都会，钱塘自古繁华。烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。 重湖叠巘清嘉，有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙，乘醉听箫鼓，吟赏烟霞。异日图将好景，归去凤池夸。</td><td>高中古诗文</td></tr>
<tr><td>5531</td><td>扬州慢·淮左名都</td><td>〔宋代〕</td><td>姜夔</td><td>淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有《黍离》之悲也。 淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。 杜郎俊赏，算而今重到须惊。纵豆蔻词工，青楼梦好，难赋深情。二十四桥仍在，波心荡，冷月无声。念桥边红药，年年知为谁生？</td><td>高中古诗文</td></tr>
<tr><td>5532</td><td>陈情表</td><td>〔魏晋〕</td><td>西晋·李密</td><td>　　臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。(悯 一作：愍；孑立 一作：独立) 　　逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。 　　伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。 　　臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。(祖母刘 一作：祖母)</td><td>高中古诗文</td></tr>
<tr><td>5533</td><td>项脊轩志</td><td>〔明代〕</td><td>归有光</td><td>　　项脊轩，旧南阁子也。室仅方丈，可容一人居。百年老屋，尘泥渗漉，雨泽下注；每移案，顾视无可置者。又北向，不能得日，日过午已昏。余稍为修葺，使不上漏。前辟四窗，垣墙周庭，以当南日，日影反照，室始洞然。又杂植兰桂竹木于庭，旧时栏楯，亦遂增胜。借书满架，偃仰啸歌，冥然兀坐，万籁有声；而庭阶寂寂，小鸟时来啄食，人至不去。三五之夜，明月半墙，桂影斑驳，风移影动，珊珊可爱。(阶寂寂 一作：堦寂寂) 　　然余居于此，多可喜，亦多可悲。先是，庭中通南北为一。迨诸父异爨，内外多置小门，墙往往而是，东犬西吠，客逾庖而宴，鸡栖于厅。庭中始为篱，已为墙，凡再变矣。家有老妪，尝居于此。妪，先大母婢也，乳二世，先妣抚之甚厚。室西连于中闺，先妣尝一至。妪每谓余曰：“某所，而母立于兹。”妪又曰：“汝姊在吾怀，呱呱而泣；娘以指叩门扉曰：‘儿寒乎？欲食乎？’吾从板外相为应答。”语未毕，余泣，妪亦泣。余自束发读书轩中，一日，大母过余曰：“吾儿，久不见若影，何竟日默默在此，大类女郎也？”比去，以手阖门，自语曰：“吾家读书久不效，儿之成，则可待乎！”顷之，持一象笏至，曰：“此吾祖太常公宣德间执此以朝，他日汝当用之！”瞻顾遗迹，如在昨日，令人长号不自禁。 　　轩东故尝为厨，人往，从轩前过。余扃牖而居，久之，能以足音辨人。轩凡四遭火，得不焚，殆有神护者。项脊生曰：“蜀清守丹穴，利甲天下，其后秦皇帝筑女怀清台；刘玄德与曹操争天下，诸葛孔明起陇中。方二人之昧昧于一隅也，世何足以知之，余区区处败屋中，方扬眉、瞬目，谓有奇景。人知之者，其谓与坎井之蛙何异？” 　　余既为此志，后五年，吾妻来归，时至轩中，从余问古事，或凭几学书。吾妻归宁，述诸小妹语曰：“闻姊家有阁子，且何谓阁子也？”其后六年，吾妻死，室坏不修。其后二年，余久卧病无聊，乃使人复葺南阁子，其制稍异于前。然自后余多在外，不常居。 　　庭有枇杷树，吾妻死之年所手植也，今已亭亭如盖矣。</td><td>高中古诗文</td></tr>
<tr><td>5534</td><td>兰亭集序 / 兰亭序</td><td>〔魏晋〕</td><td>王羲之</td><td>　　永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。 　　是日也，天朗气清，惠风和畅，仰观宇宙之大，俯察品类之盛，所以游目骋怀，足以极视听之娱，信可乐也。 　　夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！(不知老之将至 一作：曾不知老之将至) 　　每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔。悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。</td><td>高中古诗文</td></tr>
<tr><td>5535</td><td>归去来兮辞并序</td><td>〔魏晋〕</td><td>陶渊明</td><td>　　余家贫，耕植不足以自给。幼稚盈室，瓶无储粟，生生所资，未见其术。亲故多劝余为长吏，脱然有怀，求之靡途。会有四方之事，诸侯以惠爱为德，家叔以余贫苦，遂见用于小邑。于时风波未静，心惮远役，彭泽去家百里，公田之利，足以为酒。故便求之。及少日，眷然有归欤之情。何则？质性自然，非矫厉所得。饥冻虽切，违己交病。尝从人事，皆口腹自役。于是怅然慷慨，深愧平生之志。犹望一稔，当敛裳宵逝。寻程氏妹丧于武昌，情在骏奔，自免去职。仲秋至冬，在官八十余日。因事顺心，命篇曰《归去来兮》。乙巳岁十一月也。 　　归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。 　　乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。 　　归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。 　　已矣乎！寓形宇内复几时？曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！</td><td>高中古诗文</td></tr>
<tr><td>5536</td><td>种树郭橐驼传</td><td>〔唐代〕</td><td>柳宗元</td><td>　　郭橐驼，不知始何名。病偻，隆然伏行，有类橐驼者，故乡人号之“驼”。驼闻之曰：“甚善。名我固当。”因舍其名，亦自谓“橐驼”云。 　　其乡曰丰乐乡，在长安西。驼业种树，凡长安豪富人为观游及卖果者，皆争迎取养。视驼所种树，或移徙，无不活；且硕茂，早实以蕃。他植者虽窥伺效慕，莫能如也。 　　有问之，对曰：“橐驼非能使木寿且孳也，能顺木之天以致其性焉尔。凡植木之性，其本欲舒，其培欲平，其土欲故，其筑欲密。既然已，勿动勿虑，去不复顾。其莳也若子，其置也若弃，则其天者全而其性得矣。故吾不害其长而已，非有能硕茂之也；不抑耗其实而已，非有能早而蕃之也。他植者则不然，根拳而土易，其培之也，若不过焉则不及。苟有能反是者，则又爱之太恩，忧之太勤。旦视而暮抚，已去而复顾。甚者，爪其肤以验其生枯，摇其本以观其疏密，而木之性日以离矣。虽曰爱之，其实害之；虽曰忧之，其实仇之；故不我若也。吾又何能为哉？” 　　问者曰：“以子之道，移之官理，可乎？”驼曰：“我知种树而已，官理，非吾业也。然吾居乡，见长人者好烦其令，若甚怜焉，而卒以祸。旦暮吏来而呼曰：‘官命促尔耕，勖尔植，督尔获，早缫而绪，早织而缕，字而幼孩，遂而鸡豚。’鸣鼓而聚之，击木而召之。吾小人辍飧饔以劳吏者，且不得暇，又何以蕃吾生而安吾性耶？故病且怠。若是，则与吾业者其亦有类乎？” 　　问者曰：“嘻，不亦善夫！吾问养树，得养人术。”传其事以为官戒。</td><td>高中古诗文</td></tr>
<tr><td>5537</td><td>石钟山记</td><td>〔宋代〕</td><td>苏轼</td><td>　　《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？ 　　元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至莫夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵澹澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！” 　　事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。</td><td>高中古诗文</td></tr>
<tr><td>5538</td><td>长恨歌</td><td>〔唐代〕</td><td>白居易</td><td>汉皇重色思倾国，御宇多年求不得。 杨家有女初长成，养在深闺人未识。 天生丽质难自弃，一朝选在君王侧。 回眸一笑百媚生，六宫粉黛无颜色。 春寒赐浴华清池，温泉水滑洗凝脂。 侍儿扶起娇无力，始是新承恩泽时。 云鬓花颜金步摇，芙蓉帐暖度春宵。 春宵苦短日高起，从此君王不早朝。 承欢侍宴无闲暇，春从春游夜专夜。 后宫佳丽三千人，三千宠爱在一身。 金屋妆成娇侍夜，玉楼宴罢醉和春。 姊妹弟兄皆列土，可怜光彩生门户。 遂令天下父母心，不重生男重生女。 骊宫高处入青云，仙乐风飘处处闻。 缓歌慢舞凝丝竹，尽日君王看不足。 渔阳鼙鼓动地来，惊破《霓裳羽衣曲》。 九重城阙烟尘生，千乘万骑西南行。 翠华摇摇行复止，西出都门百余里。 六军不发无奈何，宛转蛾眉马前死。 花钿委地无人收，翠翘金雀玉搔头。 君王掩面救不得，回看血泪相和流。 黄埃散漫风萧索，云栈萦纡登剑阁。 峨嵋山下少人行，旌旗无光日色薄。 蜀江水碧蜀山青，圣主朝朝暮暮情。 行宫见月伤心色，夜雨闻铃肠断声。 天旋日转回龙驭，到此踌躇不能去。(日转 一作：地转) 马嵬坡下泥土中，不见玉颜空死处。 君臣相顾尽沾衣，东望都门信马归。 归来池苑皆依旧，太液芙蓉未央柳。 芙蓉如面柳如眉，对此如何不泪垂？ 春风桃李花开夜，秋雨梧桐叶落时。(花开夜 一作：花开日) 西宫南内多秋草，落叶满阶红不扫。(南内 一作：南苑) 梨园弟子白发新，椒房阿监青娥老。 夕殿萤飞思悄然，孤灯挑尽未成眠。 迟迟钟鼓初长夜，耿耿星河欲曙天。 鸳鸯瓦冷霜华重，翡翠衾寒谁与共？ 悠悠生死别经年，魂魄不曾来入梦。 临邛道士鸿都客，能以精诚致魂魄。 为感君王辗转思，遂教方士殷勤觅。 排空驭气奔如电，升天入地求之遍。 上穷碧落下黄泉，两处茫茫皆不见。 忽闻海上有仙山，山在虚无缥缈间。 楼阁玲珑五云起，其中绰约多仙子。 中有一人字太真，雪肤花貌参差是。 金阙西厢叩玉扃，转教小玉报双成。 闻道汉家天子使，九华帐里梦魂惊。 揽衣推枕起徘徊，珠箔银屏迤逦开。 云鬓半偏新睡觉，花冠不整下堂来。 风吹仙袂飘飖举，犹似霓裳羽衣舞。(飘飖 一作：飘飘) 玉容寂寞泪阑干，梨花一枝春带雨。(阑 通：栏) 含情凝睇谢君王，一别音容两渺茫。 昭阳殿里恩爱绝，蓬莱宫中日月长。 回头下望人寰处，不见长安见尘雾。 惟将旧物表深情，钿合金钗寄将去。 钗留一股合一扇，钗擘黄金合分钿。 但令心似金钿坚，天上人间会相见。(但令 一作：但教) 临别殷勤重寄词，词中有誓两心知。 七月七日长生殿，夜半无人私语时。 在天愿作比翼鸟，在地愿为连理枝。 天长地久有时尽，此恨绵绵无绝期。</td><td>高中古诗文</td></tr>
<tr><td>5539</td><td>九歌·湘夫人</td><td>〔先秦〕</td><td>屈原</td><td>帝子降兮北渚，目眇眇兮愁予。 袅袅兮秋风，洞庭波兮木叶下。(袅袅 一作：嫋嫋) 登白薠兮骋望，与佳期兮夕张。 鸟何萃兮蘋中，罾何为兮木上？ 沅有芷兮澧有兰，思公子兮未敢言。 荒忽兮远望，观流水兮潺湲。 麋何食兮庭中？蛟何为兮水裔？ 朝驰余马兮江皋，夕济兮西澨。 闻佳人兮召予，将腾驾兮偕逝。 筑室兮水中，葺之兮荷盖。 荪壁兮紫坛，播芳椒兮成堂。 桂栋兮兰橑，辛夷楣兮药房。 罔薜荔兮为帷，擗蕙櫋兮既张。 白玉兮为镇，疏石兰兮为芳。 芷葺兮荷屋，缭之兮杜衡。 合百草兮实庭，建芳馨兮庑门。 九嶷缤兮并迎，灵之来兮如云。 捐余袂兮江中，遗余褋兮澧浦。 搴汀洲兮杜若，将以遗兮远者。 时不可兮骤得，聊逍遥兮容与。</td><td>高中古诗文</td></tr>
<tr><td>5540</td><td>拟行路难·其四</td><td>〔南北朝〕</td><td>鲍照</td><td>泻水置平地，各自东西南北流。 人生亦有命，安能行叹复坐愁？ 酌酒以自宽，举杯断绝歌路难。 心非木石岂无感？吞声踯躅不敢言。</td><td>高中古诗文</td></tr>
<tr><td>5541</td><td>咏怀八十二首·其一</td><td>〔魏晋〕</td><td>阮籍</td><td>夜中不能寐，起坐弹鸣琴。 薄帷鉴明月，清风吹我襟。 孤鸿号外野，翔鸟鸣北林。 徘徊将何见？忧思独伤心。</td><td>高中古诗文</td></tr>
<tr><td>5542</td><td>杂诗十二首·其二</td><td>〔魏晋〕</td><td>陶渊明</td><td>白日沦西河，素月出东岭。(西河 一作：西阿) 遥遥万里晖，荡荡空中景。(晖 一作：辉) 风来入房户，夜中枕席冷。 气变悟时易，不眠知夕永。 欲言无予和，挥杯劝孤影。 日月掷人去，有志不获骋。 念此怀悲凄，终晓不能静。</td><td>高中古诗文</td></tr>
<tr><td>5543</td><td>越中览古</td><td>〔唐代〕</td><td>李白</td><td>越王勾践破吴归，义士还家尽锦衣。(义士 一作：战士) 宫女如花满春殿，只今惟有鹧鸪飞。</td><td>高中古诗文</td></tr>
<tr><td>5544</td><td>一剪梅·红藕香残玉簟秋</td><td>〔宋代〕</td><td>李清照</td><td>红藕香残玉簟秋，轻解罗裳，独上兰舟。云中谁寄锦书来？雁字回时，月满西楼。 花自飘零水自流，一种相思，两处闲愁。此情无计可消除，才下眉头，却上心头。</td><td>高中古诗文</td></tr>
<tr><td>5545</td><td>今别离·其一</td><td>〔清代〕</td><td>黄遵宪</td><td>别肠转如轮，一刻既万周。 眼见双轮驰，益增中心忧。 古亦有山川，古亦有车舟。 车舟载离别，行止犹自由。 今日舟与车，并力生离愁。 明知须臾景，不许稍绸缪。 钟声一及时，顷刻不少留。 虽有万钧柁，动如绕指柔； 岂无打头风，亦不畏石尤。 送者未及返，君在天尽头。 望影倏不见，烟波杳悠悠。 去矣一何速，归定留滞不？ 所愿君归时，快乘轻气球。</td><td>高中古诗文</td></tr>
<tr><td>5546</td><td>夜归鹿门山歌 / 夜归鹿门歌</td><td>〔唐代〕</td><td>孟浩然</td><td>山寺钟鸣昼已昏，渔梁渡头争渡喧。 人随沙岸向江村，余亦乘舟归鹿门。 鹿门月照开烟树，忽到庞公栖隐处。 岩扉松径长寂寥，惟有幽人自来去。</td><td>高中古诗文</td></tr>
<tr><td>5547</td><td>登岳阳楼</td><td>〔唐代〕</td><td>杜甫</td><td>昔闻洞庭水，今上岳阳楼。 吴楚东南坼，乾坤日夜浮。 亲朋无一字，老病有孤舟。 戎马关山北，凭轩涕泗流。</td><td>高中古诗文</td></tr>
<tr><td>5548</td><td>菩萨蛮·其二</td><td>〔唐代〕</td><td>韦庄</td><td>人人尽说江南好，游人只合江南老。春水碧于天，画船听雨眠。 垆边人似月，皓腕凝霜雪。未老莫还乡，还乡须断肠。</td><td>高中古诗文</td></tr>
<tr><td>5549</td><td>积雨辋川庄作 / 秋归辋川庄作</td><td>〔唐代〕</td><td>王维</td><td>积雨空林烟火迟，蒸藜炊黍饷东菑。 漠漠水田飞白鹭，阴阴夏木啭黄鹂。 山中习静观朝槿，松下清斋折露葵。 野老与人争席罢，海鸥何事更相疑。</td><td>高中古诗文</td></tr>
<tr><td>5550</td><td>旅夜书怀</td><td>〔唐代〕</td><td>杜甫</td><td>细草微风岸，危樯独夜舟。 星垂平野阔，月涌大江流。 名岂文章著，官应老病休。 飘飘何所似，天地一沙鸥。</td><td>高中古诗文</td></tr>
<tr><td>5551</td><td>新城道中·其一</td><td>〔宋代〕</td><td>苏轼</td><td>东风知我欲山行，吹断檐间积雨声。 岭上晴云披絮帽，树头初日挂铜钲。 野桃含笑竹篱短，溪柳自摇沙水清。 西崦人家应最乐，煮芹烧笋饷春耕。</td><td>高中古诗文</td></tr>
<tr><td>5552</td><td>阁夜</td><td>〔唐代〕</td><td>杜甫</td><td>岁暮阴阳催短景，天涯霜雪霁寒宵。 五更鼓角声悲壮，三峡星河影动摇。 野哭千家闻战伐，夷歌数处起渔樵。(千家 一作：几家) 卧龙跃马终黄土，人事音书漫寂寥。(音书 一作：依依)</td><td>高中古诗文</td></tr>
<tr><td>5553</td><td>苏幕遮·燎沉香</td><td>〔宋代〕</td><td>周邦彦</td><td>燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。 故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。</td><td>高中古诗文</td></tr>
<tr><td>5554</td><td>九歌·国殇</td><td>〔先秦〕</td><td>屈原</td><td>操吴戈兮被犀甲，车错毂兮短兵接。 旌蔽日兮敌若云，矢交坠兮士争先。 凌余阵兮躐余行，左骖殪兮右刃伤。 霾两轮兮絷四马，援玉枹兮击鸣鼓。 天时怼兮威灵怒，严杀尽兮弃原野。(怼 一作：坠) 出不入兮往不反，平原忽兮路超远。 带长剑兮挟秦弓，首身离兮心不惩。 诚既勇兮又以武，终刚强兮不可凌。 身既死兮神以灵，子魂魄兮为鬼雄！(子魂魄兮 一作：魂魄毅兮)</td><td>高中古诗文</td></tr>
<tr><td>5555</td><td>登柳州城楼寄漳汀封连四州 / 登柳州城楼寄漳汀封连四州刺史</td><td>〔唐代〕</td><td>柳宗元</td><td>城上高楼接大荒，海天愁思正茫茫。 惊风乱飐芙蓉水，密雨斜侵薜荔墙。 岭树重遮千里目，江流曲似九回肠。 共来百越文身地，犹自音书滞一乡。</td><td>高中古诗文</td></tr>
<tr><td>5556</td><td>菩萨蛮·小山重叠金明灭</td><td>〔唐代〕</td><td>温庭筠</td><td>小山重叠金明灭，鬓云欲度香腮雪。懒起画蛾眉，弄妆梳洗迟。 照花前后镜，花面交相映。新帖绣罗襦，双双金鹧鸪。</td><td>高中古诗文</td></tr>
<tr><td>5557</td><td>般涉调·哨遍·高祖还乡</td><td>〔元代〕</td><td>睢景臣</td><td>　　【哨遍】社长排门告示，但有的差使无推故。这差使不寻俗，一壁厢纳草也根，一边又要差夫，索应付。又是言车驾，都说是銮舆，今日还乡故。王乡老执定瓦台盘，赵忙郎抱着酒葫芦。新刷来的头巾，恰糨来的绸衫，畅好是妆么大户。 　　【耍孩儿】瞎王留引定火乔男女，胡踢蹬吹笛擂鼓。见一彪人马到庄门，匹头里几面旗舒：一面旗白胡阑套住个迎霜兔，一面旗红曲连打着个毕月乌，一面旗鸡学舞，一面旗狗生双翅，一面旗蛇缠葫芦。 　　【五煞】红漆了叉，银铮了斧，甜瓜苦瓜黄金镀。明晃晃马镫枪尖上挑，白雪雪鹅毛扇上铺。这些个乔人物，拿着些不曾见的器仗，穿着些大作怪的衣服。 　　【四煞】辕条上都是马，套顶上不见驴。黄罗伞柄天生曲。车前八个天曹判，车后若干递送夫。更几个多娇女，一般穿着，一样妆梳。 　　【三煞】那大汉下的车，众人施礼数，那大汉觑得人如无物。众乡老展脚舒腰拜，那大汉挪身着手扶。猛可里抬头觑。觑多时认得，险气破我胸脯！ 　　【二煞】你身须姓刘，你妻须姓吕，把你两家儿根脚从头数。你本身做亭长耽几盏酒，你丈人教村学读几卷书。曾在俺庄东住，也曾与我喂牛切草，拽坝扶锄。 　　【一煞】春采了桑，冬借了俺粟，零支了米麦无重数。换田契强秤了麻三秤，还酒债偷量了豆几斛。有甚糊突处？明标着册历，见放着文书。 　　【尾声】少我的钱，差发内旋拨还；欠我的粟，税粮中私准除。只道刘三，谁肯把你揪捽住，白甚么改了姓、更了名，唤做汉高祖！</td><td>高中古诗文</td></tr>
<tr><td>5558</td><td>过小孤山大孤山</td><td>〔宋代〕</td><td>陆游</td><td>　　八月一日，过烽火矶。南朝自武昌至京口，列置烽燧，此山当是其一也。自舟中望山，突兀而已。及抛江过其下，嵌岩窦穴，怪奇万状，色泽莹润，亦与它石迥异。又有一石，不附山，杰然特起，高百余尺，丹藤翠蔓，罗络其上，如宝装屏风。是日风静，舟行颇迟，又秋深潦缩，故得尽见。杜老所谓“幸有舟楫迟，得尽所历妙”也。 　　过澎浪矶、小孤山，二山东西相望。 小孤属舒州宿松县，有戍兵。凡江中独山，如金山、焦山、落星之类，皆名天下，然峭拔秀丽皆不可与小孤比。自数十里外望之，碧峰巉然孤起，上干云霄，已非它山可拟，愈近愈秀，冬夏晴雨，姿态万变，信造化之尤物也。但祠宇极于荒残，若稍饰以楼观亭榭，与江山相发挥，自当高出金山之上矣。庙在山之西麓，额曰“惠济”，神曰“安济夫人”。绍兴初，张魏公自湖湘还，尝加营葺，有碑载其事。又有别祠在澎浪矶，属江州彭泽县，三面临江，倒影水中，亦占一山之胜。舟过矶，虽无风，亦浪涌，盖以此得名也。昔人诗有“舟中估客莫漫狂，小姑前年嫁彭郎”之句，传者因谓小孤庙有彭郎像，澎浪庙有小姑像，实不然也。晚泊沙夹，距小孤一里。微雨，复以小艇游庙中，南望彭泽、都昌诸山，烟雨空濛，鸥鹭灭没，极登临之胜，徙倚久之而归。方立庙门，有俊鹘抟水禽，掠江东南去，甚可壮也。庙祝云，山有栖鹘甚多。 　　二日早，行未二十里，忽风云腾涌，急系缆。俄复开霁，遂行。泛彭蠡口，四望无际，乃知太白“开帆入天镜”之句为妙。始见庐山及大孤。大孤状类西梁，虽不可拟小姑之秀丽，然小孤之旁，颇有沙洲葭苇，大孤则四际渺弥皆大江，望之如浮水面，亦一奇也。江自湖口分一支为南江，盖江西路也。江水浑浊，每汲用，皆以杏仁澄之，过夕乃可饮。南江则极清澈，合处如引绳，不相乱。晚抵江州，州治德化县，即唐之浔阳县，柴桑、栗里，皆其地也；南唐为奉化军节度，今为定江军。岸土赤而壁立，东坡先生所谓“舟人指点岸如赪”者也。泊湓浦，水亦甚清，不与江水乱。自七月二十六日至是，首尾才六日，其间一日阻风不行，实以四日半溯流行七百里云。</td><td>高中古诗文</td></tr>
<tr><td>5559</td><td>项羽之死</td><td>〔两汉〕</td><td>司马迁</td><td>　　项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：“汉皆已得楚乎？是何楚人之多也！”项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：“力拔山兮气盖世！时不利兮骓不逝！骓不逝兮可奈何！虞兮虞兮奈若何！”歌数阕，美人和之。项王泣数行下，左右皆泣，莫能仰视。 　　于是项王乃上马骑，麾下壮士骑从者八百余人，直夜溃围南出，驰走。平明，汉军乃觉之，令骑将灌婴以五千骑追之。项王渡淮，骑能属者百余人耳。项王至阴陵，迷失道，问一田父，田父绐曰“左”。左，乃陷大泽中。以故汉追及之。项王乃复引兵而东，至东城，乃有二十八骑。汉骑追者数千人。项王自度不得脱。谓其骑曰：“吾起兵至今八岁矣，身七十余战，所当者破，所击者服，未尝败北，遂霸有天下。然今卒困于此，此天之亡我，非战之罪也。今日固决死，愿为诸君快战，必三胜之，为诸君溃围，斩将，刈旗，令诸君知天亡我，非战之罪也。” 　　乃分其骑以为四队，四向。汉军围之数重。项王谓其骑曰：“吾为公取彼一将。”令四面骑驰下，期山东为三处。于是项王大呼，驰下，汉军皆披靡，遂斩汉一将。是时，赤泉侯为骑将，追项王，项王瞋目而叱之，赤泉侯人马俱惊，辟易数里。与其骑会为三处。汉军不知项王所在，乃分军为三，复围之。项王乃驰，复斩汉一都尉，杀数十百人，复聚其骑，亡其两骑耳。乃谓其骑曰：“何如？”骑皆伏曰：“如大王言。” 　　于是项王乃欲东渡乌江。乌江亭长檥船待，谓项王曰：“江东虽小，地方千里，众数十万人，亦足王也。愿大王急渡。今独臣有船，汉军至，无以渡。”项王笑曰：“天之亡我，我何渡为！且籍与江东子弟八千人渡江而西，今无一人还，纵江东父兄怜而王我，我何面目见之？纵彼不言，籍独不愧于心乎？”乃谓亭长曰：“吾知公长者。吾骑此马五岁，所当无敌，尝一日行千里，不忍杀之，以赐公。”乃令骑皆下马步行，持短兵接战。独籍所杀汉军数百人。项王身亦被十余创。顾见汉骑司马吕马童，曰：“若非吾故人乎？”马童面之，指王翳曰：“此项王也。”项王乃曰：“吾闻汉购我头千金，邑万户，吾为若德。”乃自刎而死。王翳取其头，余骑相蹂践争项王，相杀者数十人。最其后，郎中骑杨喜，骑司马吕马童，郎中吕胜、杨武各得其一体。</td><td>高中古诗文</td></tr>
<tr><td>5560</td><td>方山子传</td><td>〔宋代〕</td><td>苏轼</td><td>　　方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻；弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗像乎？”因谓之方山子。 　　余谪居于黄，过岐亭，适见焉。曰：“呜呼！此吾故人陈慥季常也，何为而在此？”方山子亦矍然，问余所以至此者，余告之故。俯而不答，仰而笑，呼余宿其家。环堵萧然，而妻子奴婢皆有自得之意。 　　余既耸然异之，独念方山子少时，使酒好剑，用财如粪土。前十有九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色，犹见于眉间，而岂山中之人哉？ 　　然方山子世有勋阀，当得官。使从事于其间，今已显闻。而其家在洛阳，园宅壮丽，与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？ 　　余闻光、黄间多异人，往往阳狂垢污，不可得而见，方山子傥见之欤？</td><td>高中古诗文</td></tr>
<tr><td>5561</td><td>大铁椎传</td><td>〔清代〕</td><td>魏禧</td><td>　　大铁椎，不知何许人。北平陈子灿省兄河南，与遇宋将军家。宋，怀庆青华镇人，工技击，七省好事者皆来学，人以其雄健，呼宋将军云。宋弟子高信之，亦怀庆人，多力善射，长子灿七岁，少同学，故尝与过宋将军。 　　时座上有健啖客，貌甚寝，右胁夹大铁椎，重四五十斤，饮食拱揖不暂去。柄铁折叠环复，如锁上练，引之长丈许。与人罕言语，语类楚声。扣其乡及姓字，皆不答。 　　既同寝，夜半，客曰：“吾去矣！”言讫不见。子灿见窗户皆闭，惊问信之。信之曰：“客初至，不冠不袜，以蓝手巾裹头，足缠白布，大铁椎外，一物无所持，而腰多白金。吾与将军俱不敢问也。”子灿寐而醒，客则鼾睡炕上矣。 　　一日，辞宋将军曰：“吾始闻汝名，以为豪，然皆不足用。吾去矣！”将军强留之，乃曰：“吾数击杀响马贼，夺其物，故仇我。久居，祸且及汝。今夜半，方期我决斗某所。”宋将军欣然曰：“吾骑马挟矢以助战。”客曰：“止！贼能且众，吾欲护汝，则不快吾意。”宋将军故自负，且欲观客所为，力请客。客不得已，与偕行。将至斗处，送将军登空堡上，曰：“但观之，慎弗声，令贼知也。” 　　时鸡鸣月落，星光照旷野，百步见人。客驰下，吹觱篥数声。顷之，贼二十余骑四面集，步行负弓矢从者百许人。一贼提刀突奔客，客大呼挥椎，贼应声落马，马首裂。众贼环而进，客奋椎左右击，人马仆地，杀三十许人。宋将军屏息观之，股栗欲堕。忽闻客大呼曰：“吾去矣。”尘滚滚东向驰去。后遂不复至。</td><td>高中古诗文</td></tr>
<tr><td>5562</td><td>祭十二郎文</td><td>〔唐代〕</td><td>韩愈</td><td>　　年、月、日，季父愈闻汝丧之七日，乃能衔哀致诚，使建中远具时羞之奠，告汝十二郎之灵： 　　呜呼！吾少孤，及长，不省所怙，惟兄嫂是依。中年兄殁南方，吾与汝俱幼，从嫂归葬河阳。既又与汝就食江南，零丁孤苦，未尝一日相离也。吾上有三兄，皆不幸早世。承先人后者，在孙惟汝，在子惟吾。两世一身，形单影只。嫂尝抚汝指吾而言曰：“韩氏两世，惟此而已！”汝时尤小，当不复记忆；吾时虽能记忆，亦未知其言之悲也。 　　吾年十九，始来京城。其后四年，而归视汝。又四年，吾往河阳省坟墓，遇汝从嫂丧来葬。又二年，吾佐董丞相于汴州，汝来省吾，止一岁，请归取其孥。明年，丞相薨，吾去汴州，汝不果来。是年，吾佐戎徐州，使取汝者始行，吾又罢去，汝又不果来。吾念汝从于东，东亦客也，不可以久；图久远者，莫如西归，将成家而致汝。呜呼！孰谓汝遽去吾而殁乎！吾与汝俱少年，以为虽暂相别，终当久相与处。故舍汝而旅食京师，以求斗斛之禄。诚知其如此，虽万乘之公相，吾不以一日辍汝而就也。 　　去年，孟东野往，吾书与汝曰：“吾年未四十，而视茫茫，而发苍苍，而齿牙动摇。念诸父与诸兄，皆康强而早世，如吾之衰者，其能久存乎？吾不可去，汝不肯来，恐旦暮死，而汝抱无涯之戚也。”孰谓少者殁而长者存，强者夭而病者全乎？ 　　呜呼！其信然邪？其梦邪？其传之非其真邪？信也，吾兄之盛德而夭其嗣乎？汝之纯明而不克蒙其泽乎？少者强者而夭殁，长者衰者而存全乎？未可以为信也！梦也，传之非其真也，东野之书，耿兰之报，何为而在吾侧也？呜呼！其信然矣！吾兄之盛德而夭其嗣矣，汝之纯明宜业其家者，不克蒙其泽矣。所谓天者诚难测，而神者诚难明矣。所谓理者不可推，而寿者不可知矣。 　　虽然，吾自今年来，苍苍者或化而为白矣；动摇者或脱而落矣，毛血日益衰，志气日益微，几何不从汝而死也？死而有知，其几何离？其无知，悲不几时，而不悲者无穷期矣。 　　汝之子始十岁，吾之子始五岁，少而强者不可保，如此孩提者，又可冀其成立邪？呜呼哀哉！呜呼哀哉！ 　　汝去年书云：“比得软脚病，往往而剧。”吾曰：“是疾也，江南之人，常常有之。”未始以为忧也。呜呼， 其竟以此而殒其生乎？抑别有疾而至斯极乎？ 　　汝之书，六月十七日也；东野云，汝殁以六月二日；耿兰之报无月日。盖东野之使者不知问家人以月日，如耿兰之报，不知当言月日。东野与吾书，乃问使者，使者妄称以应之乎。其然乎？其不然乎？ 　　今吾使建中祭汝，吊汝之孤与汝之乳母。彼有食可守，以待终丧，则待终丧而取以来；如不能守以终丧，则遂取以来。其余奴婢，并令守汝丧。吾力能改葬，终葬汝于先人之兆，然后惟其所愿。 　　呜呼！汝病吾不知时，汝殁吾不知日，生不能相养以共居，殁不能抚汝以尽哀，敛不凭其棺，窆不临其穴。吾行负神明，而使汝夭。不孝不慈，而不得与汝相养以生，相守以死。一在天之涯，一在地之角，生而影不与吾形相依，死而魂不与吾梦相接，吾实为之，其又何尤！彼苍者天，曷其有极！自今已往，吾其无意于人世矣！当求数顷之田于伊、颍之上，以待余年。教吾子与汝子，幸其成；长吾女与汝女，待其嫁，如此而已。 　　呜呼，言有穷而情不可终，汝其知也邪？其不知也邪？呜呼哀哉！尚飨！</td><td>高中古诗文</td></tr>
<tr><td>5563</td><td>狱中杂记</td><td>〔清代〕</td><td>方苞</td><td>　　康熙五十一年三月，余在刑部狱，见死而由窦出者，日四三人。有洪洞令杜君者，作而言曰：“此疫作也。今天时顺正，死者尚稀，往岁多至日数十人。”余叩所以。杜君曰：“是疾易传染，遘者虽戚属不敢同卧起。而狱中为老监者四，监五室，禁卒居中央，牖其前以通明，屋极有窗以达气。旁四室则无之，而系囚常二百余。每薄暮下管键，矢溺皆闭其中，与饮食之气相薄，又隆冬，贫者席地而卧，春气动，鲜不疫矣。狱中成法，质明启钥，方夜中，生人与死者并踵顶而卧，无可旋避，此所以染者众也。又可怪者，大盗积贼，杀人重囚，气杰旺，染此者十不一二，或随有瘳，其骈死，皆轻系及牵连佐证法所不及者。”余曰：“京师有京兆狱，有五城御史司坊，何故刑部系囚之多至此？”杜君曰：“迩年狱讼，情稍重，京兆、五城即不敢专决；又九门提督所访缉纠诘，皆归刑部；而十四司正副郎好事者及书吏、狱官、禁卒，皆利系者之多，少有连，必多方钩致。苟入狱，不问罪之有无，必械手足，置老监，俾困苦不可忍，然后导以取保，出居于外，量其家之所有以为剂，而官与吏剖分焉。中家以上，皆竭资取保；其次‘求脱械居监外板屋，费亦数十金；惟极贫无依，则械系不稍宽，为标准以警其余。或同系，情罪重者，反出在外，而轻者、无罪者罹其毒。积忧愤，寝食违节，及病，又无医药，故往往至死。”余伏见圣上好生之德，同于往圣。每质狱词，必于死中求其生，而无辜者乃至此。傥仁人君子为上昌言：除死刑及发塞外重犯，其轻系及牵连未结正者，别置一所以羁之，手足毋械。所全活可数计哉？或曰：“狱旧有室五，名曰现监，讼而未结正者居之。傥举旧典，可小补也。杜君曰：“上推恩，凡职官居板屋。今贫者转系老监，而大盗有居板屋者。此中可细诘哉！不若别置一所，为拔本塞源之道也。”余同系朱翁、余生及在狱同官僧某，遘疫死，皆不应重罚。又某氏以不孝讼其子，左右邻械系入老监，号呼达旦。余感焉，以杜君言泛讯之，众言同，于是乎书。 　　凡死刑狱上，行刑者先俟于门外，使其党入索财物，名曰“斯罗”。富者就其戚属，贫则面语之。其极刑，曰：“顺我，即先刺心；否则，四肢解尽，心犹不死。”其绞缢，曰：“顺我，始缢即气绝；否则，三缢加别械，然后得死。”唯大辟无可要，然犹质其首。用此，富者赂数十百金，贫亦罄衣装；绝无有者，则治之如所言。主缚者亦然，不如所欲，缚时即先折筋骨。每岁大决，勾者十四三，留者十六七，皆缚至西市待命。其伤于缚者，即幸留，病数月乃瘳，或竟成痼疾。余尝就老胥而问焉：“彼于刑者、缚者，非相仇也，期有得耳；果无有，终亦稍宽之，非仁术乎？”曰：“是立法以警其余，且惩后也；不如此，则人有幸心。”主梏扑者亦然。余同逮以木讯者三人：一人予三十金，骨微伤，病间月；一人倍之，伤肤，兼旬愈；一人六倍，即夕行步如平常。或叩之曰：“罪人有无不均，既各有得，何必更以多寡为差？”曰：“无差，谁为多与者？”孟子曰：“术不可不慎。”信夫！ 　　部中老胥，家藏伪章，文书下行直省，多潜易之，增减要语，奉行者莫辨也。其上闻及移关诸部，犹未敢然。功令：大盗未杀人及他犯同谋多人者，止主谋一二人立决；余经秋审皆减等发配。狱词上，中有立决者，行刑人先俟于门外。命下，遂缚以出，不羁晷刻。有某姓兄弟以把持公仓，法应立决，狱具矣，胥某谓曰：“予我千金，吾生若。”叩其术，曰：“是无难，别具本章，狱词无易，取案末独身无亲戚者二人易汝名，俟封奏时潜易之而已。”其同事者曰：“是可欺死者，而不能欺主谳者，倘复请之，吾辈无生理矣。”胥某笑曰：“复请之，吾辈无生理，而主谳者亦各罢去。彼不能以二人之命易其官，则吾辈终无死道也。”竟行之，案末二人立决。主者口呿舌挢，终不敢诘。余在狱，犹见某姓，狱中人群指曰：“是以某某易其首者。”胥某一夕暴卒，众皆以为冥谪云。 　　凡杀人，狱词无谋、故者，经秋审入矜疑，即免死。吏因以巧法。有郭四者，凡四杀人，复以矜疑减等，随遇赦。将出，日与其徒置酒酣歌达曙。或叩以往事，一一详述之，意色扬扬，若自矜诩。噫！渫恶吏忍于鬻狱，无责也；而道之不明，良吏亦多以脱人于死为功，而不求其情，其枉民也亦甚矣哉！ 　　奸民久于狱，与胥卒表里，颇有奇羡。山阴李姓以杀人系狱，每岁致数百金。康熙四十八年，以赦出。居数月，漠然无所事。其乡人有杀人者，因代承之。盖以律非故杀，必久系，终无死法也。五十一年，复援赦减等谪戍，叹曰：“吾不得复入此矣！”故例：谪戍者移顺天府羁候。时方冬停遣，李具状求在狱候春发遣，至再三，不得所请，怅然而出。</td><td>高中古诗文</td></tr>
<tr><td>5564</td><td>陶庵梦忆序</td><td>〔明代〕</td><td>张岱</td><td>　　陶庵国破家亡，无所归止。披发入山，駴駴为野人。故旧见之，如毒药猛兽，愕窒不敢与接。作《自挽诗》，每欲引决，因《石匮书》未成，尚视息人世。然瓶粟屡罄，不能举火。始知首阳二老，直头饿死，不食周粟，还是后人妆点语也。 　　饥饿之余，好弄笔墨。因思昔日生长王、谢，颇事豪华，今日罹此果报：以笠报颅，以蒉报踵，仇簪履也；以衲报裘，以苎报絺，仇轻煖也；以藿报肉，以粝报粻，仇甘旨也；以荐报床，以石报枕，仇温柔也；以绳报枢，以瓮报牖，仇爽垲也；以烟报目，以粪报鼻，仇香艳也；以途报足，以囊报肩，仇舆从也。种种罪案，从种种果报中见之。 　　鸡鸣枕上，夜气方回。因想余生平，繁华靡丽，过眼皆空，五十年来，总成一梦。今当黍熟黄粱，车旋蚁穴，当作如何消受？遥思往事，忆即书之，持问佛前，一一忏悔。不次岁月，异年谱也；不分门类，别《志林》也。偶拈一则，如游旧径，如见故人，城郭人民，翻用自喜。真所谓“痴人前不得说梦”矣。 　　昔有西陵脚夫为人担酒，失足破其瓮。念无以偿，痴坐伫想曰：“得是梦便好。”一寒士乡试中式，方赴鹿鸣宴，恍然犹意未真，自啮其臂曰：“莫是梦否？”一梦耳，惟恐其非梦，又惟恐其是梦，其为痴人则一也。 　　余今大梦将寤，犹事雕虫，又是一番梦呓。因叹慧业文人，名心难化，政如邯郸梦断，漏尽钟鸣，卢生遗表，犹思摹榻二王，以流传后世。则其名根一点，坚固如佛家舍利，劫火猛烈，犹烧之不失也。</td><td>高中古诗文</td></tr>
<tr><td>5565</td><td>春夜宴从弟桃花园序 / 春夜宴桃李园序</td><td>〔唐代〕</td><td>李白</td><td>　　夫天地者万物之逆旅也；光阴者百代之过客也。而浮生若梦，为欢几何？古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。(桃花 一作：桃李)</td><td>高中古诗文</td></tr>
<tr><td>5566</td><td>游兰溪 / 游沙湖</td><td>〔宋代〕</td><td>苏轼</td><td>　　黄州东南三十里为沙湖，亦曰螺师店。予买田其间，因往相田，得疾。闻麻桥人庞安常善医而聋，遂往求疗。安常虽聋，而颖悟绝人，以纸画字，书不数字，辄深了人意。余戏之曰：“余以手为口，君以眼为耳，皆一时异人也。” 　　疾愈，与之同游清泉寺。寺在蕲水郭门外二里许，有王逸少洗笔泉，水极甘，下临兰溪，溪水西流。余作歌云：“山下兰芽短浸溪，松间沙路净无泥，萧萧暮雨子规啼。谁道人生无再少？门前流水尚能西！休将白发唱黄鸡。”是日剧饮而归。</td><td>高中古诗文</td></tr>
<tr><td>5567</td><td>苦斋记</td><td>〔明代〕</td><td>刘基</td><td>　　苦斋者，章溢先生隐居之室也。室十有二楹，覆之以茆，在匡山之巅。匡山在处之龙泉县西南二百里，剑溪之水出焉。山四面峭壁拔起，岩崿皆苍石，岸外而臼中。其下惟白云，其上多北风。风从北来者，大率不能甘而善苦，故植物中之，其味皆苦，而物性之苦者亦乐生焉。 　　于是鲜支、黄蘗、苦楝、侧柏之木，黄连、苦杕、亭历、苦参、鉤夭之草，地黄、游冬、葴、芑之菜，槠、栎、草斗之实，楛竹之笋，莫不族布而罗生焉。野蜂巢其间，采花髓作蜜，味亦苦，山中方言谓之黄杜，初食颇苦难，久则弥觉其甘，能已积热，除烦渴之疾。其槚荼亦苦于常荼。其洩水皆啮石出，其源沸沸汩汩，瀄滵曲折，注入大谷。其中多斑文小鱼，状如吹沙，味苦而微辛，食之可以清酒。 　　山去人稍远，惟先生乐游，而从者多艰其昏晨之往来，故遂择其窊而室焉。携童儿数人，启陨箨以蓺粟菽，茹啖其草木之荑实。间则蹑屐登崖，倚修木而啸，或降而临清泠。樵歌出林，则拊石而和之。人莫知其乐也。 　　先生之言曰：“乐与苦 ，相为倚伏者也，人知乐之为乐，而不知苦之为乐，人知乐其乐，而不知苦生于乐，则乐与苦相去能几何哉！今夫膏粱之子，燕坐于华堂之上，口不尝荼蓼之味，身不历农亩之劳，寝必重褥，食必珍美，出入必舆隶，是人之所谓乐也，一旦运穷福艾，颠沛生于不测，而不知醉醇饫肥之肠，不可以实疏粝，籍柔覆温之躯，不可以御蓬藋，虽欲效野夫贱隶，跼跳窜伏，偷性命于榛莽而不可得，庸非昔日之乐，为今日之苦也耶？故孟子曰：‘天之降大任于是人也，必先苦其心志，劳其筋骨，饿其体肤。’赵子曰：‘良药苦口利于病，忠言逆耳利于行。’彼之苦，吾之乐；而彼之乐，吾之苦也。吾闻井以甘竭，李以苦存，夫差以酣酒亡，而勾践以尝胆兴，无亦犹是也夫？” 　　刘子闻而悟之，名其室曰苦斋，作《苦斋记》。</td><td>高中古诗文</td></tr>
<tr><td>5568</td><td>人之初</td><td>〔宋代〕</td><td>王应麟</td><td>人之初，性本善。 性相近，习相远。 苟不教，性乃迁。 教之道，贵以专。 子不学，非所宜。 幼不学，老何为。 玉不琢，不成器。 人不学，不知义。</td><td>小学文言文</td></tr>
<tr><td>5569</td><td>司马光砸缸</td><td>〔宋代〕</td><td>佚名</td><td>群儿戏于庭，一儿登瓮，足跌没水中，众皆弃去。光持石击瓮破之，水迸，儿得活。</td><td>小学文言文</td></tr>
<tr><td>5570</td><td>守株待兔</td><td>〔先秦〕</td><td>韩非子·五蠹</td><td>宋人有耕者。田中有株。兔走触株，折颈而死。因释其耒而守株，冀复得兔。兔不可复得，而身为宋国笑。</td><td>小学文言文</td></tr>
<tr><td>5571</td><td>精卫填海</td><td>〔先秦〕</td><td>佚名</td><td>　　炎帝之少女，名曰女娃。女娃游于东海，溺而不返，故为精卫，常衔西山之木石，以堙于东海。</td><td>小学文言文</td></tr>
<tr><td>5572</td><td>王戎不取道旁李</td><td>〔南北朝〕</td><td>佚名</td><td>王戎七岁，尝与诸小儿游。看道边李树多子折枝，诸儿竞走取之，唯戎不动。人问之，答曰：“树在道边而多子，此必苦李。”取之，信然。</td><td>小学文言文</td></tr>
<tr><td>5573</td><td>囊萤夜读</td><td>〔唐代〕</td><td>佚名</td><td>　　胤恭勤不倦，博学多通。家贫不常得油，夏月则练囊盛数十萤火以照书，以夜继日焉。</td><td>小学文言文</td></tr>
<tr><td>5574</td><td>铁杵成针</td><td>〔宋代〕</td><td>祝穆</td><td>磨针溪，在象耳山下。世传李太白读书山中，未成，弃去。过是溪，逢老媪方磨铁杵。问之，曰：“欲作针。”太白感其意，还卒业。</td><td>小学文言文</td></tr>
<tr><td>5575</td><td>少年中国说(节选)</td><td>〔近现代〕</td><td>梁启超</td><td>　　故今日之责任，不在他人，而全在我少年。少年智则国智，少年富则国富；少年强则国强，少年独立则国独立；少年自由则国自由；少年进步则国进步；少年胜于欧洲，则国胜于欧洲；少年雄于地球，则国雄于地球。 　　红日初升，其道大光。河出伏流，一泻汪洋。潜龙腾渊，鳞爪飞扬。乳虎啸谷，百兽震惶。鹰隼试翼，风尘翕张。奇花初胎，矞矞皇皇。干将发硎，有作其芒。天戴其苍，地履其黄。纵有千古，横有八荒。前途似海，来日方长。美哉我少年中国，与天不老！壮哉我中国少年，与国无疆！(翕张 一作：吸张)</td><td>小学文言文</td></tr>
<tr><td>5576</td><td>古人谈读书</td><td>〔未知〕</td><td>佚名</td><td>论语 敏而好学，不耻下问。 知之为知之，不知为不知，是知也。 默而识之，学而不厌，诲人不倦。 朱熹 余尝谓：读书有三到，谓心到、眼到、口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？ 曾国藩 盖士人读书，第一要有志，第二要有识，第三要有恒。有志则断不甘为下流；有识则知学问无尽，不敢以一得自足，如河伯之观海，如井蛙之窥天，皆无识者也；有恒者则断无不成之事。此三者缺一不可。</td><td>小学文言文</td></tr>
<tr><td>5577</td><td>自相矛盾 / 矛与盾</td><td>〔先秦〕</td><td>韩非</td><td>　　楚人有鬻盾与矛者，誉之曰：“吾盾之坚，物莫能陷也。”又誉其矛曰：“吾矛之利，于物无不陷也。”或曰：“以子之矛陷子之盾，何如？” 其人弗能应也。夫不可陷之盾与无不陷之矛，不可同世而立。</td><td>小学文言文</td></tr>
<tr><td>5578</td><td>杨氏之子</td><td>〔南北朝〕</td><td>刘义庆</td><td>　　梁国杨氏子九岁，甚聪惠。孔君平诣其父，父不在，乃呼儿出。为设果，果有杨梅。孔指以示儿曰：“此是君家果。”儿应声答曰：“未闻孔雀是夫子家禽。”</td><td>小学文言文</td></tr>
<tr><td>5579</td><td>列子一则 / 伯牙鼓琴</td><td>〔先秦〕</td><td>佚名</td><td>　　伯牙鼓琴，锺子期听之。方鼓琴而志在太山，锺子期曰：“善哉乎鼓琴，巍巍乎若太山。”少选之间而志在流水，锺子期又曰：“善哉乎鼓琴，汤汤乎若流水。”锺子期死，伯牙破琴绝弦，终身不复鼓琴，以为世无足复为鼓琴者。</td><td>小学文言文</td></tr>
<tr><td>5580</td><td>书戴嵩画牛 / 杜处士好书画</td><td>〔宋代〕</td><td>苏轼</td><td>　　蜀中有杜处士 ，好书画，所宝以百数。有戴嵩《牛》一轴，尤所爱，锦囊玉轴，常以自随。 　　一日曝书画，有一牧童见之，拊掌大笑，曰：“此画斗牛也。牛斗，力在角，尾搐入两股间，今乃掉尾而斗，谬矣。”处士笑而然之。古语有云：“耕当问奴，织当问婢。”不可改也。</td><td>小学文言文</td></tr>
<tr><td>5581</td><td>学弈</td><td>〔先秦〕</td><td>孟子</td><td>　　弈秋，通国之善弈者也。使弈秋诲二人弈，其一人专心致志，惟弈秋之为听；一人虽听之，一心以为有鸿鹄将至，思援弓缴而射之。虽与之俱学，弗若之矣。为是其智弗若与？曰：非然也。</td><td>小学文言文</td></tr>
<tr><td>5582</td><td>两小儿辩日</td><td>〔先秦〕</td><td>列子</td><td>孔子东游，见两小儿辩斗，问其故。(辩斗 一作：辩日) 一儿曰：“我以日始出时去人近，而日中时远也。” 一儿曰：“我以日初出远，而日中时近也。” 一儿曰：“日初出大如车盖，及日中则如盘盂，此不为远者小而近者大乎？” 一儿曰：“日初出沧沧凉凉，及其日中如探汤，此不为近者热而远者凉乎？” 孔子不能决也。 两小儿笑曰：“孰为汝多知乎？”</td><td>小学文言文</td></tr>
</table>
</body>
</html>
